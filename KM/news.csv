news
مقصود اسعدی سامانی در گفت‌وگو با خبرنگار اقتصادی خبرگزاری فارس، در تشریح آخرین وضعیت پروازهای خارجی کشورمان، اظهار داشت: شب گذشته، کشور ترکیه اعلام کرد که از ساعت صفر بامداد امروز پروازهای ایران و افغانستان اجازه ورود به ترکیه را ندارند.وی افزود: پیش از این برنامه‌ریزی شده بود که پروازهای ترکیش ایرلاین به شهرهای ما بیاید همچنین پروازهای شرکت‌های هواپیمایی داخلی به ترکیه انجام شود اما شب گذشته ترکیه با صدور این پیام، اجازه انجام پرواز از ایران و افغانستان به ترکیه را صادر نکرد.دبیر انجمن شرکت‌های هواپیمایی افزود: طبق اعلام کشور ترکیه، این موضوع بنا به دستور وزارت حمل و نقل و وزارت بهداشت ترکیه صادر شده است و در حال حاضر مجوز پروازهای ایرانی به ترکیه کلاً لغو شد.* بلیت‌ پروازهای ترکیه را کنسل می‌کنیماسعدی سامانی ادامه داد: پس از آنکه چندی پیش اعلام شد، امکان انجام پرواز به کشور ترکیه فراهم است، شرکت‌های هواپیمایی ایران فروش بلیت مسیرهای ترکیه را انجام دادند که با این مصوبه شب گذشته ترکیه، به اجبار این بلیت‌ها کنسل می‌شود چون به هر حال ترکیه مجوز پرواز برای شرکت‌های هواپیمایی ایرانی صادر نکرد.به گزارش فارس پیش از این مقرر شده بود پرواز هواپیمایی جمهوری اسلامی ایران از تهران به مقصد استانبول که در پی شیوع ویروس کرونا متوقف شده بود، با دریافت مجوز از سازمان هواپیمایی ترکیه، از روز ۲۳ تیرماه سال جاری مجدداً برقرار شود و «‌داشتن تابعیت کشور ترکیه»، «دارا بودن اقامت دائم این کشور» و «داشتن ویزای کاری معتبر کشور ترکیه»، 3 شرط صدور بلیت این پروازها اعلام شده بود.* پروازهای امارات و دوحه برقرار است اما به صورت محدودوی درباره پروازهای خارجی دیگر که پس از شیوع کرونا متوقف شده بود و به تدریج در حال راه‌اندازی است، توضیح داد: فعلا هفته‌ای دو پرواز به امارات آغاز شده است، همچنین پروازهای دوحه قطر به تهران، مشهد و شیراز آغاز شده است.دبیر انجمن شرکت‌های هواپیمایی اضافه کرد: امارات هم پروازهای خود را به تهران و مشهد آغاز کرده است که به صورت محدود است، چون تقاضای سفر وجود ندارد، پروازها به صورت محدود در حال انجام است.انتهای پیام/
به گزارش خبرنگار اقتصادی خبرگزاری فارس، در شرایطی که تولید مسکن در 7سال گذشته با افت شدیدی مواجه شده است، پدیده احتکار واحدهای مسکونی به منظور فعالیت‌های سوداگرانه را شاهد هستیم. در چنین شرایطی دلالان و سوداگران بازار مسکن با خالی نگه‌داشتن خانه، اقدام به سواستفاده از جهش‌های نجومی قیمت مسکن می‌کنند.وضع مالیات‌های تنظیمی یکی از موثرترین ابزارهای حاکمیت به منظور سامان دادن به بازار مسکن تلقی می‌شود. یکی از این نوع مالیات‌های که از احتکار واحدهای مسکونی جلوگیری می‌کند، مالیات بر خانه‌های خالی نام دارد.اخذ مالیات بر خانه‌های خالی، راهکار اصلی کاهش واحدهای مسکونی خالی و در نتیجه کاهش قیمت و اجاره‌بها در بازار مسکن محسوب می‌شود. در حقیقت سازوکار این نوع مالیات سبب می‌شود، سود ناشی از خالی نگه‌داشتن واحد مسکونی تحت الشعاع قرار گرفته و زمینه را برای خروج سوداگران از بازار مسکن فراهم سازد. خارج شدن تقاضای سرمایه منجر به تسهیل شرایط ورود تقاضای مصرفی شده و بدین ترتیب شاهد کاهش قیمت مسکن خواهیم بود.انتهای پیام/
ایمان محرابی‌نیا در گفت‌وگو با خبرنگار اقتصادی خبرگزاری فارس، در تشریح آخرین وضعیت ترافیکی جاده‌ها‌، اظهار کرد: بر اساس اطلاعات‌ سامانه‌های ترددشمار برخط و دوربین‌های نظارت تصویری، در حال حاضر اغلب محورهای مواصلاتی کشور باز است و تردد در آن‌ها به روال عادی جریان دارد.* انسداد مسیر شمال به جنوب آزادراه تهران-شمال در منطقه ‌یک تا ساعت 14 امروزوی بیان کرد: دوربین‌های نظارت تصویری تردد روان در محورهای ‌هراز، فیروزکوه و کندوان و آزادراه قزوین - رشت در مسیر رفت و برگشت را نشان می‌دهد.مسؤول سالن عملیات مرکز مدیریت راه‌ها اضافه کرد: مسیر شمال به جنوب آزادراه تهران - شمال در منطقه ‌یک تا ساعت 14 امروز مسدود است، در مسیر جنوب به شمال این آزادراه تردد روان و به روال عادی جریان دارد.محرابی‌نیا اظهار داشت: در محورهای شمالی بارش و مداخلات جوی خاصی نداریم.مسؤول سالن عملیات مرکز مدیریت راه‌ها از ترافیک سنگین در آزادراه قزوین - کرج حدفاصل ساسانی تا پل فردیس و ترافیک سنگین در محور پاکدشت - تهران محدوده قیام‌دشت خبر داد.‌*  آزادراه کرج-تهران با 148 هزار و 666 تردد پرترددترین جاده کشوروی تصریح کرد:‌ در شبانه‌روز گذشته‌ آزادراه کرج-تهران با 148 هزار و 666 تردد، آزادراه قزوین-کرج با 132 هزار و 93 تردد و آزادراه کرج-قزوین با بیش از 130 هزار و 764 تردد پرترددترین جاده‌های کشور بود.* افزایش تردد خودرو در جاده‌هامحرابی‌نیا بیان کرد: کل تردد ثبت شده در شبانه‌روز گذشته در جاده‌ها‌ بر اساس رصد از 2296 دستگاه ترددشمار جاده‌ای، نسبت به روز قبل 2.8 درصد افزایش دارد در همین مدت همچنین سهم وسایل نقلیه سنگین در ترافیک راه‌ها 15.1 درصد، بیشترین تردد بین ساعات 19 تا 20 و کمترین تردد بین ساعات 4 تا 5‌ صبح ثبت شد.* 7 جاده به دلیل نداشتن ایمنی‌ مسدود استوی گفت‌: در حال حاضر محور قزوین-همدان در کیلومتر 110‌‌، محور فرعی شمشک-دیزین، جاده خرم آباد-پل‌دختر ‌در استان لرستان، جاده رامیان-اولنگ-شاهرود و جاده شهداد-نهبندان در استان کرمان به دلیل نداشتن ایمنی مسدود است.مسؤول سالن عملیات مرکز مدیریت راه‌ها اضافه کرد: جاده مشهد - کلات واقع در استان خراسان رضوی و محور فنوج-اسپکه واقع در جنوب استان سیستان و بلوچستان به دلیل نداشتن ایمنی کافی، تا اطلاع بعدی مسدود است.انتهای پیام/ب
به گزارش خبرنگار اقتصادی خبرگزاری فارس، طرح احداث خط لوله یازدهم در سال 90 و در دولت دهم کلید خورد. طبق این طرح قرار بود خط لوله‌ای به طول یک هزار و 100 کیلومتر در امتداد خطوط لوله چهارم و هشتم سراسری گاز طبیعی احداث شود و روزانه 110 میلیون متر مکعب گاز طبیعی را از عسلویه به چهار استان فارس، یزد، اصفهان و سمنان منتقل کند. اما با روی کارآمدن دولت یازدهم طرح احداث خط لوله یازدهم سراسری گاز به کلی تغییر کرد و تصمیم گرفته شد که این خط لوله به صورت انشعابی از خط لوله هفتم از مسیر کویر لوت به کرمان رسیده و سپس به استان‌های شمالی متصل شود.در گزارش قبلی با عنوان «ابهامات جدی درباره انحراف مسیر خط لوله یازدهم سراسری/ تحمیل عدم‌النفع 14 میلیارد دلاری به کشور» به بررسی برخی خسارت‌های ناشی از انحراف مسیر خط لوله یازدهم سراسری گاز پرداخته شد. به طور کلی دو هدف را می‌توان برای این انحراف مسیر متصور شد که در صورت تحقق، انحراف مسیر خط لوله یازدهم توجیه‌پذیر می‌شود. در این راستا این انحراف مسیر یا باید در راستای تامین نیاز استان کرمان به گاز طبیعی باشد و یا با کاهش هزینه‌ها توجیه اقتصادی طرح را افزایش دهد. به بیان دیگر مسیر جدید باید نسبت به مسیر قبلی اقتصاد بهتری را داشته باشد.* معمای انحراف خط لوله یازدهم همچنان حل نشده استبررسی‌ها نشان می‌دهد که در حال حاضر پیک مصرف گاز استان کرمان روزانه بین 25 تا 30 میلیون متر مکعب می‌باشد که این نیاز از طریق انشعابی از خط لوله چهارم تامین می‌شود. نکته جالب توجه اینکه خط لوله فعلی انتقال گاز به کرمان تا دو برابر پیک مصرف این استان ظرفیت انتقال گاز دارد. در این بین اگر دغدغه شرکت ملی گاز تامین نیاز استان کرمان به گاز طبیعی است نیازی به انحراف مسیر یک خط لوله سراسری نیست، بلکه می‌توان با ایجاد چند ایستگاه تقویت فشار به راحتی به تقاضای این استان پاسخ داد. در نتیجه انحراف مسیر خط لوله یازدهم سراسری با هدف تامین نیاز استان کرمان توجیه‌ناپذیر است.همچنین این انحراف مسیر از جهت کاهش هزینه‌ها و بهبود اقتصاد طرح احداث این خط لوله نیز توجیه‌پذیر نیست زیرا این انحراف مسیر حدود 400 کیلومتر به طول خط لوله یازدهم افزوده و خسارتی در حدود 2 میلیارد دلار را به کشور تحمیل کرده است. در این راستا احمد امیرآبادی فراهانی عضو هیئت رئیسه مجلس یازدهم درباره تغییر مسیر خط لوله سراسری یازدهم گفت: «با انحراف مسیر خط لوله سراسری یازدهم حدود ٤٠٠ کیلومتر به مسیر این خط لوله اضافه می‌شود و ٢ میلیارد دلار به هزینه های پروژه اضافه می‌شود، در صورتی که با طی مسیر اصلی تمام مناطق سر راه آن با ظرفیت  اسمی بالاتری از نعمت گاز بهره مند می‌شوند».همچنین سازمان دیده‌بان شفافیت و عدالت نیز در نامه‌ای به بیژن زنگنه وزیر نفت انحراف مسیر خط لوله یازدهم را فاقد توجیه اقتصادی دانست. در این نامه آمده است: «این تغییر مسیر فاقد مصوبه شورای اقتصاد است و اجرای آن در مسیر جدید علاوه بر اهداف طرح اصلی مبنی بر تقویت شبکه موجود و رفع مشکل کمبود گاز استان‌های شمالی را غیرممکن می‌سازد، موجب ضرر مالی به میزان 2 میلیارد دلار صرفا در اجرای این طرح، مازاد بر هزینه مسیر اولیه می‌شود». در نتیجه به نظر می‌رسد که انحراف مسیر خط لوله یازدهم در راستای تامین نیاز استان کرمان نیست و نه تنها هزینه‌ها را کاهش نداده بلکه خسارت 2 میلیارد دلاری نیز به کشور تحمیل کرده است.حال سوال اساسی این است که انحراف مسیر خط لوله یازدهم سراسری گاز با چه هدفی انجام شده است؟ به طور کلی وقتی طرحی هیچ توجیه منطقی و اقتصادی ندارد، تحلیل چرایی این اقدام و هدف از اجرای آن باید در ابعاد دیگری بررسی شود. در این بین روابط عمومی شرکت ملی گاز نیز در پاسخ به ابهامات خبرگزاری فارس جوابیه‌ای با عنوان «درج اخبار ناامیدکننده درباره عدم النفع خط لوله یازدهم باعث ایجاد یاس می‌شود» را صادر کرده است که بی‌ارتباط بودن متن جوابیه با ابهامات مطرح شده توسط خبرگزاری فارس، خود بر ابهامات موجود درباره عدم توجیه اقتصادی این پروژه افزوده است.* از شائبه تامین گاز پروژه‌‌های خصوصی تا پروژه‌تراشی برای شرکت مهندسی و توسعه گازدر این بین شائبه‌هایی وجود دارد مبنی بر اینکه انحراف مسیر خط لوله یازدهم در راستای تامین خوراک برخی از پتروشیمی‌هایی است که در آینده نه چندان دور در استان کرمان احداث خواهند شد. همچنین شائبه‌هایی نیز درباره تامین گاز برخی شرکت‌های مستقر در شهر سیرجان وجود دارد. شایان ذکر است که احداث خطوط لوله برای تامین نیاز شرکت‌های خصوصی به گاز طبیعی بر عهده خود شرکت‌ها است و نه دولت و شرکت ملی گاز؛ در نتیجه ایجاد انحراف در مسیر یک پروژه ملی برای تامین نیاز برخی از شرکت‌های خصوصی مصداق بارز رانت و فساد خواهد بود.همچنین شائبه دیگری که درباره انحراف مسیر خط لوله یازدهم وجود دارد، ناظر به ماموریت‌تراشی برای شرکت مهندسی توسعه گاز جهت جلوگیری از انحلال این شرکت است. شرکت مهندسی و توسعه گاز ایران یکی از شرکت‌های تابعه شرکت ملی گاز ایران است که مسئولیت اجرای طرح‌ها و پروژه‌های مصوب شرکت ملی گاز ایران بر عهده دارد. در واقع وظیفه اصلی این شرکت توسعه زیرساخت‌های لازم برای تامین پایدار انرژی گاز کشور می‌باشد. با این تعریف شرکت مهندسی و توسعه گاز یک شرکت ماموریتی است که ماموریت آن احداث خطوط لوله گاز طبیعی است و با اتمام پروژه‌های احداث این شرکت نیز باید منحل شود.در این باره حسن منتظرتربتی مدیرعامل شرکت ملی گاز در نشست هم‌اندیشی مرگ خاموش که در تاریخ سوم دی‌ماه سال 98 برگزار شد، از رشد قابل ملاحظه شاخص گازرسانی شهری و روستایی در کشور خبر داد و گفت: «اکنون ضریب نفوذ گازرسانی شهری و روستایی به ۹۵ درصد رسیده است که بنا بر این آمار، می‌توان گفت به‌طور تقریبی همه خانوارها از گاز بهره‌مند شده‌اند».این اظهارات مدیرعامل شرکت ملی گاز حاکی از این است که ماموریت شرکت مهندسی و توسعه گاز رو به اتمام است. در نتیجه بودجه تخصیص داده شده به این شرکت برای انجام پروژه‌ها باید کاهش یافته و این شرکت در سراشیبی انحلال قرار گیرد. لذا انحراف مسیر خط لوله یازدهم و افزایش 400 کیلومتری مسیر احداث این خط لوله در راستای پروژه‌تراشی برای شرکت مهندسی و توسعه گاز برای جلوگیری از انحلال این شرکت نیز قابل تحلیل است.کاهش بودجه و در نهایت انحلال شرکت مهندسی و توسعه گاز از این جهت حائز اهمیت است که در حال حاضر طبق گزارش مرکز پژوهش‌های مجلس نیمی از بودجه دولت کسری است و با توجه به افت شدید صادرات نفت، دولت با کسری بودجه 150 هزار میلیارد تومانی مواجه شده است و کاهش هزینه‌های دولت یکی از راهکارهای جبران کسری بودجه است. در نتیجه در صورت صحت این فرضیه، پروژه تراشی‌های شرکت ملی گاز برای شرکت توسعه و مهندسی گاز جهت جلوگیری از انحلال این شرکت و دریافت بودجه سالانه برخلاف سیاست فعلی دولت مبنی بر کاهش هزینه‌ها است.درباره محل عبور خطوط لوله نفت و گاز یک شائبه آزاردهنده قدیمی نیز همواره مطرح شده و تا کنون کسی توضیح قانع‌کننده‌ای درباره آن ارائه نکرده است. چنانکه در راهروهای وزارت نفت شنیده می‌شود که تغییر مسیر خطوط لوله نفت و گاز به دلیل خریداری زمین‌های محل عبور این خطوط از سوی بعضی افراد ذینفوذ و تغییر مسیر خطوط لوله برای گذشتن مسیر آنها از زمین‌های خریداری شده توسط این افراد است. طبیعتا با فروش این زمین‌ها به دولت، سود کلانی نصیب خریداران زمین خواهد شد. با این حال درباره صحت و سقم این شائبه قدیمی نیز در هیچ دوره‌ای هیچ توضیحی نفیا یا اثباتا داده نشده است.همچنین طبق مصوبه شماره 165389ت/46849ک هیئت دولت، تحت عنوان «آیین‌نامه فعالیت سامانه تدارکات الکترونیکی دولت»، همه دستگاه‌های دولتی موظف شده‌اند که کلیه مناقصات خود را در سامانه «ستاد» و به صورت شفاف برای سازمان‌های مردم نهاد، رسانه‌ها و همه ناظران انجام دهند؛ اما شرکت گاز، مناقصات مربوط به پروژه خط لوله یازدهم سراسری گاز طبیعی را در روندی غیرشفاف انجام داده که این موضوع بستر مناسبی برای ایجاد رانت و فساد در انجام این مناقصات به وجود می‌آورد.در این راستا خبرگزاری فارس خواستار شفاف‌سازی و پاسخگویی درباره اهداف انحراف مسیر خط لوله یازدهم سراسری و روند اجرای مناقصات این خط لوله از شرکت ملی گاز است. در صورت تداوم بی‌توجهی شرکت ملی گاز نسبت به ابهامات موجود، ضرورت ورود نهادهای نظارتی برای رمزگشایی از جعبه سیاه خط لوله یازدهم بیش از گذشته خودنمایی می‌کند. در گزارش‌های بعدی به بررسی ابعاد بیشتری درباره انحراف مسیر خط لوله سراسری یازدهم خواهیم پرداخت.انتهای پیام/
اکبر حیدری در گفت‌وگو با خبرنگار اقتصادی خبرگزاری فارس، در مورد آخرین وضعیت شرکـت‌های سرمایه‌گذاری استانیو این که چه زمانی وارد بورس می‌شوند، گفت: ما مطالبه‌گر هستیم که تکلیف شرکت‌های سرمایه‌گذاری استان زودتر روشن شود، زیرا مراجعات زیادی از مردم به کانون شرکت‌های سرمایه‌گذاری استانی می‌شود تا این شرکت‌ها سریع‌تر در بورس پذیرش شوند.به گفته وی، بعد از 29 خرداد 99 یعنی پایان زمان انتخاب روش مستقیم و غیر مستقیم مدیریت سهام عدالت باید پرتفوی سهام کسانی که روش غیر مستقیم را انتخاب کرده بودند، به دارایی شرکت سرمایه‌گذاری استانی مربوطه منتقل می‌شد و این شرکت‌ها با برگزاری مجمع، سریعا افزایش سرمایه می‌دادند، اما علی‌رغم پیگیری ما و دو سه بار تغییر زمان برای برگزاری مجمع شرکت‌های سرمایه‌گذاری استانی، این کار انجام نشده است.وی گفت: در نهایت روز جمعه اعضای کانون شرکت‌های سرمایه‌گذاری استانی با آقای صالح رئیس سازمان خصوصی‌سازی جلسه برگزار کردند و در مورد تعداد سهام افراد مشمول و ارزش سهام آنها صحبت شد و قرار بر این بود که سهام این افراد به قیمت پایه 100 تومان و به اندازه تعداد سهام آنها مشخص شود.سخنگوی کانون شرکت‌های سرمایه‌گذاری استانی گفت:‌ در جلسه با رئیس سازمان خصوصی‌سازی پیش‌نویس برگزاری مجمع توسط 20 شرکت سرمایه‌گذاری آماده شده بود که رونوشت آن تحویل رئیس سازمان خصوصی‌سازی داده شد، یعنی اینکه ما آماده‌ هستیم فرایند برگزاری مجمع و افزایش سرمایه صورت گیرد و شرکت‌های سرمایه‌گذاری سریع‌تر وارد بورس شوند.حیدری در مورد اینکه آیا نمایندگانی از کانون شرکت‌های سرمایه‌گذاری استانی نیز در جلسه شورای عالی بورس شرکت می‌کنند، اظهار داشت: فعلاً کسی از کانون سرمایه‌گذاری در جلسات شرکت نمی‌کند و انتظار این بود برای هماهنگی بیشتر یک نفر شرکت کند، اما در عین حال یکی از اعضای شورای عالی بورس آقای اسلامی بیدگلی با کانون در ارتباط است و مسائل را از طریق وی پیگیری می‌کنیم. البته اعتقاد داریم اعضای شورای عالی بورس هم دلسوز مردم هستند و منافع سهامداران عدالت در روش غیر مستقیم را پیگیری می‌کنند.وی افزود: همزمان باید چند فرایند به صورت موازی انجام شود و ما از مشاوران حرفه‌ای برای پذیرش شرکت‌های سرمایه‌گذاری در بورس استفاده می‌کنیم تا هر وقت پرتفوی سهام عدالت در روش غیر مستقیم مشخص شد، بلافاصله بدون فوت وقت مراحل پذیرش شرکت‌ها در بورس انجام شود.سخنگوی کانون شرکت‌های سرمایه‌گذاری استانی در مورد اینکه رئیس سازمان بورس گفته بود، اولین شرکت سرمایه‌گذاری استان شهریور وارد بورس می شود، گفت: ممکن است منظور ایشان شرکت هلدینگی که قرار است سهام شرکت غیر بورسی غیر عدالت در آن تجمیع شود، باشد. چون اعتقاد ما بر این است فرایند باید به نحوی مدیریت شود که سریع‌تر شرکت‌های سرمایه‌گذاری استانی در بورس پذیرش شوند.حیدری در مورد اینکه آیا امکان دارد همه شرکت‌های سرمایه‌گذاری استانی یکباره وارد بورس شوند و آیا سامانه‌های بورس کشش عرضه اولیه 30 شرکت سرمایه‌گذاری استانی را در یک روز دارد، افزود: به نظر من ورود شرکـ‌های سرمایه‌گذاری استان را در بورس باید از عرضه اولیه شرکت‌ها متفاوت دانست چون در بخش پذیرش سرمایه‌گذاری بورس بحث ارزش اولیه شرکت‌ها مطرح نیست و شرکت‌های استانی چون پرتفوی سهام آنها از پرتفوی سهام اعضای تشکیل می‌شود، بنابراین کشف قیمت در مورد آنها صدق نمی‌کند و قیمت سهام این شرکت‌ها مشخص است.وی گفت: به نظر ما باید برای رعایت عدالت و تحفظ ارزش سهام باید 30 شرکت سرمایه‌گذاری استان همزمان وارد بورس شوند تا حقی از کسی ضایع نشود.سخنگوی کانون شرکت‌های سرمایه‌گذاری استانی همچنین در مورد هلدینگ مرکب از سهام 13 شرکت غیر بورسی سهام عدالت عنوان کرد:‌این هلدینگ مرکب از سهام 13 شرکت غیر بورسی است که هم برای مردمی که روش مستقیم انتخاب کرده و هم آنهایی که روش غیر مستقیم را برگزیده‌اند که تعداد آنها در روش مستقیم 19 میلیون نفر و روش غیر مستقیم 30 میلیون نفر است باید این هلدینگ سریع‌تر وارد بورس شود.حیدری اینکه کسانی که روش مستقیم سهام عدالت را انتخاب کرده‌اند در واقع از فهرست اعضای شرکت تعاونی عدالت شهرستانی خارج شدند اما اکنون که بخشی از این افراد درخواست فروش 30 درصد سهام عدالت را داده‌اند اما بانک‌ها و کارگزاری‌ها پاسخگوی آنها نیستند این افراد به ناچار در شهرستان‌ها به شرکت‌های تعاونی سهام عدالت مراجعه می‌کنند و مشکلات خود را از تعاونی‌ها پیگیری می‌کنند در حالیکه اطلاعات آنها از اختیار تعاونی سهام عدالت خارج شده است.وی افزود: باید کارگزاری‌ها و شرکت‌ سپرده‌گذاری مرکزی پاسخگوی این افراد باشند.سخنگوی کانون شرکت‌های سرمایه‌گذاری استانی در مورد اینکه بحث دادن سهام عدالت به بازماندگان به کجا رسید، گفت: طبق قانون قرار بود سهام عدالت به 6 دهک کم‌درآمد جامعه تخصیص پیدا کند و قرار نیست به همه افراد جامعه داده شود بنابراین آنهایی که جزو 6 دهک بوده‌اند اما به هر دلیلی الان سهامدار عدالت نیستند که در سه دسته تقسیم می‌شوند یا برگه سهام عدالت را گرفته‌اند و به خاطر مغایرت اطلاعات بین شرکت‌های تعاونی سهام عدالت و سازمان خصوصی‌سازی اسامی آنها حذف شده یا دسته دوم کسانی که دعوتنامه سهام عدالت گرفته اند، اما مراحل ثبت‌نام آنها نهایی نشده و دسته سوم کسانی از 6 دهک‌ کم‌ درآمد شناسایی نشدند و یا کسانی که به تازگی جزو 6 دهک درآمدی قرار گرفته‌اند، اینها باید مشمول سهام عدالت شوند.حیدری گفت: وقتی طرحی مرد مجلس مطرح می‌شود نمایندگان حتماً این نکته را در نظر دارند که این طرح از محل اموال و دارایی‌های دولت که قابل شناسایی هست اجرا شود و اقدامات قانونی برای دولت فراهم کنند وگرنه شورای نگهبان از تأیید این مصوبه خودداری می‌کند.به گزارش خبرگزاری فارس، برخی مخاطبان سامانه «فارس من» با ثبت موضوع «تکلیف جاماندگان سهام عدالت چه می‌شود؟» و «انتقال سهام عدالت به پرتفوی سهامداران» خواستار پاسخگویی مسئولان مربوطه شدند.انتهای پیام/ب
به گزارش خبرنگار اقتصادی خبرگزاری فارس، در معاملات امروز بازار تهران قیمت سکه و ارز افزایش یافت.انتهای پیام/ب
به گزارش خبرگزاری فارس به نقل از روابط عمومی سازمان هواپیمایی کشوری، بر اساس اعلام تیم فنی اعزامی سازمان هواپیمایی کشوری به فرانسه جهت بازخوانی جعبه های سیاه هواپیمای سانحه دیده اوکراینی بخش موسوم به CVR (ضبط مکالمات کابین خلبان) بازخوانی شدد و بررسی جعبه سیاه دوم حاوی داده های پروازی موسوم به FDR در دستور کار بعدی لابراتوار قرار گرفت.به گزارش فارس جعبه سیاه بوئینگ اوکراینی روز 28 تیر امسال برای بازخوانی به همراه تیم ایرانی به فرانسه منتقل شد.انتهای پیام/ب
به گزارش خبرنگار اقتصادی خبرگزاری فارس، نشست خبری امروز با حضور نماینده اتحادیه فرآورده‌های لبنی و همچنین اتحادیه دامداران درباره سیاست‌های صادرات شیرخشک برگزار شد.دولت در چند ما گذشته مجوز 25 هزار تن صادرات شیرخشک را صادر کرده، اما روند صادرات به کندی انجام می‌شود و هنوز حدود 5 هزار تن از این مجوزها صادر نشده است.مدیرعامل اتحادیه فرآورده‌های لبنی در این نشست خبری گفت: دولت 2 دلار برای صادرات شیرخشک عوارض در نظر گرفته و این عمل باعث شده که صادرات شیرخشک به صرفه نباشد.وی افزود: اخیراً شنیده‌ایم که قرار است عوارض 10 هزار تومان برای صادرات شیرخشک وضع کنند که در این صورت یک کیلوگرم شیرخشک صادراتی 47 هزار تومان تمام خواهد شد و این کار برای صادرکننده اصلا به صرفه نیست.علی احسان ظفری ادامه داد: قیمت تمام شده شیرخشک تا لب مرز 25 هزار تومان و ارزی که باید برگرداند معادل 12 هزار تومان و با 10 هزار تومان عوارضی که می‌گیرند، در مجموع 47 هزار تومان می‌شود  و این قیمت طوری نیست که صادرکننده بتواند صادر کند.ظفری گفت: این تصمیمات اشتباه از سوی دولت در حقیقت حمایت از 3 و 4 برند اصلی است که آنها فقط سرپا می‌مانند و بقیه زیر چرخ دنده‌های این تصمیمات اشتباه خورد می‌شود.مدیرعامل اتحادیه فرآورده‌های لبنی تأکید کرد: 1200 کارخانه لبنی در کشور وجود دارد که تنها 400 کارخانه فعال هستند و تنها 10 کارخانه با ظرفیت 100درصدی کار می‌کنند و این سؤال بزرگی است که باید مسئولان از خودشان بپرسند، چرا چنین اتفاقی در این صنعت بزرگ افتاده است.وی تأکید کرد: بالاترین قیمت فروش مربوط به این چند کارخانه بزرگ است که دولت از آنها حمایت می‌کند.ظفری گفت: اعمال عوارض 10 هزار تومانی برای صادرات شیرخشک تا 30 درصد بر قیمت‌ها تأثیر خواهد گذاشت و این مسئله به ضرر مصرف‌کننده داخلی هم هست.وی با بیان اینکه سرانه مصرف شیر در سال‌های گذشته بسیار کمترشده  است، گفت: این رقم به 70 کیلوگرم رسیده که کمتر از نصف میانگین جهانی است.مدیرعامل اتحادیه فرآورده‌های لبنی با بیان اینکه در حال حاضر 55 هزار تن شیرخشک دپو شده در کشور وجود دارد، گفت: به موازات آن تولید شیرخشک نیز در داخل انجام می‌شود. بنابراین این رقم به عنوان مازاد تولید تلقی می‌شود، در حالی که نیاز سالانه کشور حدود 60 هزار تن است.ظفری افزود: شیرخشک دپو شده متأسفانه تنها یک سال قابلیت ماندگاری دارد و بیش از آن به حالت کلوخ درآمده و غیرقابل استفاده می‌شود.وی تأکید کرد که حداقل باید 20 هزار تن از شیرخشک انبارهای کشور صادر شود تا هم ذخیره استراتژیک داشته باشیم و هم به تولید آسیب وارد نشود.مدیرعامل اتحادیه فرآورده‌های لبنی در بخش دیگری از صحبت‌های خود با انتقاد از انحصار در واردات کره گفت:‌ 45 هزار تن کره وارداتی توسط افرادی خاص وارد کشور شد که حدود 16 هزار تن آنها در قالب کره بسته‌بندی شده به ویترین مغازه‌ها آمد، اما بقیه معلوم نشد، کجا رفت و هیچ کس هم به آنها نظارتی نکرد.وی در پاسخ به سؤال خبرنگار فارس که از نظر شما بقیه آنها کجا رفته است، گفت:‌ بقیه با ارز آزاد صادر شد.ظفری در پاسخ به سؤال خبرنگار فارس که آخرین وضعیت صادرات شیرخشک چگونه است، گفت: صادرات شیرخشک 2 سال ممنوع بود، اما در چند ماه پیش یک مرحله مجوز صادرات 5 هزار تن به افراد ویژه دادند و زمان آن را آزاد گذاشتند تا هر زمانی که توانستند صادر کنند. مرحله دوم مجوز 10 هزار تن و مرحله سوم هم مجوز 10 هزار تن بوده که تاکنون از اینها حدود 5 هزار تن صادر نشده است.وی با انتقاد از سیاست‌های صادراتی گفت: برای صادرات زمان محدود 15 روزه را در نظر می‌گیرند که تنها چند شرکت لبنی گردن کلفت می‌توانند در این بازه زمانی صادر کننده و بقیه تحت فشار از گردانه خارج می‌شوند.مدیرعامل اتحادیه فرآورده‌های لبنی با انتقاد از سیاست‌های غلط که منجر به حمایت تعداد خاصی از کارخانه‌های لبنی می‌شود، اظهار داشت: بانک مرکزی اگر ارزهای استفاده شده را منتشر می‌کند، زمان ثبت سفارش‌ها را هم اعلام کند که در آن صورت معلوم می‌شود، چه کسانی به چه میزان و در فاصله زمانی ارز گرفتند و چه کسانی چه مدت طولانی در صف هستند و نمی‌توانند بگیرند و اینجا معلوم می‌شود که حمایت از افراد خاص چگونه است.انتهای پیام/ب
به گزارش گروه اقتصاد بین الملل خبرگزاری فارس، یک اقتصاددان آلمانی گفت: مانع اصلی بسته کمک اقتصادی اتحادیه اروپا پول نیست، بلکه یک جنگ بر سر حاکمیت سیاسی است.در صبح روز دوشنبه، پس از بیش از سه روز مذاکره، رهبران اروپایی هنوز بر سر یک کمک مالی مشترک برای کنترل اثرات اقتصادی ناشی از همه‌گیری ویروس کرونا به توافقی نرسیدند.گانترام ولف، مدیر موسسه مطالعاتی بروگل در بروکسل به یورونیوز گفت: «این مذاکرات بسیار بسیار دشوار است، زیرا این تنها در مورد حجم جدید بزرگ پول نیست، بلکه این مورد کانون‌های اتحادیه پولی را واقعا تغییر می‌دهد.»«این نخستین باری است که اتحادیه اروپا پول قرض می‌کند تا به عنوان ضمانت به کشورها بدهد. این امر حقیقتا از نظر نحوه عملکرد این اتحادیه پولی و چگونگی عملکرد اتحادیه اروپا، یک تغییر دهنده بازی است.»نشست اتحادیه اروپا در بروکسل قرار بود تنها دو روز به طول انجامد، اما مذاکرات به روز دوشنبه نیز کشیده شد و امروز بعدازظهر هم ادامه دارد.نکته مهم همچنان اندازه و شرایط کمک اقتصادی برای بازیابی از وضعیت ناشی از شیوع کروناست. کشورهای اتریش، سوئد، دانمارک و هلند و اکنون فنلاند بر شرایط سخت نحوه چگونگی خرج کردن این پول توسط کشورهای عضو اصرار دارند.ولف می‌گوید، مانع اصلی پول نیست، بلکه حاکمیت سیاسی است.وی افزود: «موضوع دشوارتر، حقیقتا آن چیزی است که شرط نامیده می‌شود یا شما می‌توانید آن نظارت یا کنترل بر پول بنامید.»«به یک معنا، این امر در مورد چگونگی تقسیم حق حاکمیت است و به همین دلیل بسیار دشوار است.»«مسئله در مورد پرداخت یا دریافت 5 یا 10 میلیارد بیشتر یا کمتر از سوی کشوری نیست. مسئله واقعا در مورد نفوذ به سیاست‌های ملی است که من فکر می‌کنم، اجتناب‌ناپذیر است.»«منظورم این است که زمانی‌که شما پول مشترک دارید، مجبورید در سیاست‌های ملی نفوذ کنید و این آن چیزی است که واقعا در معرض خطر قرار دارد.»انتهای پیام/ب
سهیل پرخیال، مدیر پروژه استفاده از انرژی زمین گرمایی وزارت نیرو در گفتگو با خبرنگار اقتصادی خبرگزاری فارس، ضمن اشاره به آغاز فرآیندهای اکتشافی منابع زمین گرمایی در کشور گفت: فرآیند اکتشاف مخازن آب با درجه حرارت بالا از پیش از انقلاب در کشور آغاز شده است و منجر به کشف چهار پهنه مستعد استفاده از انرژی زمین گرمای در منطقه سبلان، دماوند ، سهند و خوی ماکو شده است. *صد در صد عملیات اکتشاف مخازن زمین گرمایی در داخل قابل انجام است مدیر پروژه استفاده از انرژی زمین گرمایی وزارت نیرو با اشاره به اینکه فرآیند اکتشافی منابع زمین گرمایی شامل عملیات‌های ژئوفیزیک، ژئوشیمی ، زمین شناسی و حفر چاه‌های اکتشافی است، گفت: در ابتدا این عملیات از طریق متخصصین خارجی انجام می شد اما در حال حاضر مجموع عملیات اکتشافی مخازن زمین گرمایی در کشور با استفاده از پتانسیل دانش بنیان داخل کشور قابل انجام است و در مدت فعالیت در این حوزه، در بخش اکتشاف به خودکفایی کامل رسیده‌ایم و امکان مدلسازی سه بعدی مخازن برای ما وجود دارد. پرخیال، اکتشاف اولین مخزن زمین گرمایی در پهنه سبلان و بخش مشکین شهر را یکی از دستاوردهای بزرگ وزارت نیرو دانست و بیان کرد: بر اساس اکتشافات انجام شده در این حوزه، امکان تولید حداقل 50 مگاوات و حداکثر 500 مگاوات انرژی برق از این مکان وجود خواهد  داشت. وی با اشاره به اینکه در ابتدا سازمان برنامه مجوز حفر 18 چاه اکتشافی ، توصیفی و تولیدی جهت تکمیل مطالعات و تست آب‌دهی چاه‌ها به منظور احداث 50 مگاوات ظرفیت را داده است،گفت: بواسطه کسر بودجه 7 حلقه چاه اکتشافی توصیفی حفر گردید و عملیات متوقف شد و صرفا اجازه نصب و بهره‌برداری از نیروگاه زمین گرمایی به ظرفیت 5مگاواتی در سال 90 صادر شد.  *بهره‌برداری از نیروگاه زمین گرمایی مشکین شهر تا پایان سال مدیر پروژه استفاده از انرژی زمین گرمایی، در تشریح وضعیت فعلی این پروژه گفت: در حال حاضر با انتقال مدیریت این پروژه به شرکت مادر تخصصی تولید نیروی برق حرارتی، فرآیند ساخت این نیروگاه از سر گرفته شده و امید است این پروژه تا انتهای سال 99 به بهره‌برداری برسد. پرخیال در تشریح نقاط قوت استفاده از انرژی زمین گرمایی، گفت: هزینه عملیاتی تولید برق در نیروگاه‌های زمین گرمایی بسیار کمتر از هزینه تولید برق نیروگاه‌های حرارتی گازی است و همین امر استفاده از این انرژی را به صرفه می‌کند. وی در ارتباط با لزوم توجه بیشتر وزارت نیرو به بخش زمین‎گرمایی، ادامه داد: تاکنون ظرفیت‌سازی لازم جهت توسعه این انرژی در کشور را ایجاد شده است، لذا با توجه به نکات مثبت زیست محیطی ، اقتصادی و اجتماعی استفاده از این انرژی، شایسته است که گسترش این نوع انرژی در دستور کار وزار نیرو قرار گیرد. مدیر پروژه استفاده از انرژی زمین گرمایی، در پایان با اشاره به برنامه‌های توسعه‌ای انرژی زمین گرمایی گفت: توسعه و بهره‌برداری از پتانسیل موجود در منطقه مشکین شهر، جزء اصلی‌ترین برنامه‌های توسعه‌ای تلقی می‌شود. انتهای پیام/
به گزارش خبرگزاری فارس،‌ سلیمان پاک سرشت نماینده ایران در سازمان بین‌المللی کار و سایر اتحادیه‌های مرتبط در ژنو در حساب شخصی توئیتر خود از ‏فرصت فراگیری رایگان و مجازی مهارتهای دیجیتال برای جوانان خبر داد.وی با اشاره به پروژه مشترک یونسکو، آی ال او سازمان بین المللی کار ، سازمان جهانی مهارت و شرکتهای مایکروسافت، آی بی ام، هوآوی، فستو و ... در ۱۵ ژوئن، روز جهانی مهارتهای جوانان افزود : علاقه مندان می‌توانند برای دریافت این آموزش‌های رایگان به لینک زیر مراجعه کنند.https://globaleducationcoalition.unesco.org/global-skills-academyانتهای پیام/ب
"به گزارش گروه بین‌الملل خبرگزاری فارس، بلومبرگ در یادداشتی به قلم «مارک چمپیون»، «نیک وادهامس» و «اِرن دلفز» هشدار داد، «جهان اینقدر دچار تغییرات زیاد شده که بایدن نمی‌تواند تاثیرات ترامپ را محو کند».در ابتدای این یادداشت آمده است: «جو بایدن معاون رئیس‌جمهور سابق آمریکا در گردهمایی سال گذشته سران نظامی و سیاسی در کنفرانس امنیتی مونیخ به متحدان آمریکا قول داد که ""این هم تمام خواهد شد و ما برخواهیم گشت"". تردید کمی وجود داشت که منظور او از ""این"" اشاره به آمریکای دونالد ترامپ داشت و همچنین اشاره او به بازگشت اشاره به چه کسی بود. بایدن حالا در حال مبارزات انتخاباتی ریاست جمهوری است و در نظرسنجی ها درباره انتخابات نوامبر (انتخابات ریاست جمهوری آمریکا) پیشتاز است و فرصت عملی کردن وعده‌اش را دارد».تغییرات ترامپ، برگشت‌پذیر نیستندمارک چمپیون، نیک وادهامس و ارن دلفز معتقدند: «بازگرداندن آمریکا و متحدانش به زمان قبل از ترامپ، احتمالا دست یافتنی نیست. بخشی از دلیل این موضوع آن است که او از مراسم تحلیف ژانویه 2017 خود ایالات متحده را به طرقی تغییر  داده که شاید برگشت پذیر نباشد. البه به همان میزان هم این مساله اهمیت دارد که ذکر شود، جهان هم دچار تغییرات شده است».به باور این سه، «تعداد متحدان آمریکا که خودشان نسخه ای از ترامپ را در منصب دارند هم زیاد شده است از لهستان گرفته تا فیلیپین و برخی دیگر از متحدانش آمریکا هم حداقلی از مولفه های دستور کار ملی او را در خود جذب کرده‌اند. حتی متحدان نزدیک هم یاد گرفته‌اند که درباره شریک آمریکایی کمتر قابل پیشبینی‌شان، محتاط باشند».آنها سپس به سند همکاری‌های ۲۵ ساله ایران و چین اشاره کرده و درباره تغییرات شگرف عرصه بین‌المللی در نتیجه مواضع دولت ترامپ هشدار دادند.سند همکاری ۲۵ ساله ایران و چین؛ نشانه تغییرات بزرگ در جهاندر این یادداشت درباره این سند آمده است: «فراتر از همه اینها، چین سکوت سابق خود در قبال مقابله با واشنگتن را کنار گذاشته است».نویسندگان این یادداشت سپس افزودند: «(کنار گذاشتن سکوت چین در قبال مقابله با آمریکا) دارد برای هر فردی که در کاخ سفید حاضر شود، یک چشم انداز ژئوپلیتیکی تغییر یافته‌ای را ایجاد می‌کند».در روزهای اخیر رسانه‌های آمریکایی و رژیم صهیونیستی بارها درباره سند همکاری‌های ۲۵ ساله ایران با چین به شدت هشدار داده‌اند و ادعایی هم درباره این سند مطرح کرده‌اند اما وزارت خارجه ایران به شدت این ادعاها را رد کرده است.در همین ارتباط، وزارت خارجه ایران اعلام کرد: «سند همکاری‌های ۲۵ ساله با چین که از اعتماد عالی و روابط جامع راهبردی بین دو کشور جمهوری اسلامی ایران و جمهوری خلق چین حکایت دارد افتخار آمیز و در راستای منافع ملی است (جزئیات بیشتر).«آدام توماس» نماینده پیشین انگلیس در ناتو و رئیس کنونی اندیشکده «شبکه رهبری اروپایی»  معتقد است تاثیرات مخرب مواضع دولت ترامپ بر نظرات متحدان آمریکا و همچنین دیگر کشورها، بسیار طولانی خواهد بود.امضای آمریکا دیگر اعتبار نداردتوماس گفت: «اروپایی‌ها هرگز درباره تضمین امنیتی ایالات متحده آنقدرها مطمئن نخواهند بود و ایرانی‌ها و دیگران هرگز کاملا به امضای ایالات متحده روی یک معاهده اعتماد نخواهند کرد و همه خواهان آن خواهند شد تا جایی که بتوانند وابستگی کمتری به تجارت و دلار آمریکا داشته باشند».نویسندگان یادداشت بلومبرگ در ادامه مطلبشان نوشتند: «قطعا برای پیروزی بایدن (در انتخابات آمریکا) در بسیاری از پایتخت‌ها جشن گرفته خواهد شد چرا که در وهله اول این یعنی پایان مراوده و تعامل با دولت کنونی (دولت ترامپ). این را همگان دیگر می‌دانند که آنگلا مرکل صدراعظم آلمان دست از تلاش برای همکاری کردن با ترامپ برداشته است. علاوه بر این، بایدن گفته است که او درصدد تلاش برای مرمت کردن آسیب‌های وارده (ناشی از مواضع ترامپ برر روابط با دیگر کشورها) بر خواهد آمد.. کارزار او قول بازگشت آمریکا به توافق سال ۲۰۱۵ پاریس درباره تغییرات اقلیمی را داده است».به نوشته آنها، «معاون رئیس‌جمهور سابق (جو بایدن) در قبال خاورمیانه می‌گوید که او با اقدام دولت اسرائیل برای الحاق حدود ۳۰ درصد از کرانه باختری مخالفت خواهد کرد و ""روند اقدامات دونالد ترامپ در تضعیف صلح را معکوس خواهد کرد."" او همچنین می‌گوید که رویکرد تردیدآمیزتری در قبال ولادیمیر پوتین رئیس‌جمهور روسیه اتخاذ خواهد کرد و زمانی که جمهوری اسلامی ایران به پایبندی به توافق سال ۲۰۱۵ هسته‎ای (برجام) برگردد، او نیز به این توافق مجددا متعهد می‌شود؛ توافقی که ترامپ در سال ۲۰۱۸ از آن خارج شد».بایدن رئیس‌جمهور شود، باید آمریکا را از یک چاه عمیق خارج کنداز نظر «جف پرسکات»، «هرچند چنین کارهایی باعث برطرف شدن بخش قابل ملاحظه‌ای از اختلافات خواهد شد اما بعید است کافی باشند. نامزد دموکرات (انتخابات آمریکا) این موضوع را متوجه است که وی باید از یک چاه عمیق خارج شود؛ از رکود اقتصادی گرفته که با سوءمدیریت همه گیری (کرونا) تشدید شده تا معاهدات تسلیحاتی با روسیه که (دولت ترامپ) آنها را ترک کرده تا ائتلاف‌های تضعیف شده و همچنین زمان از دست رفته درباره برای مقابله با تغییرات اقلیمی».یک مقام ارشد آلمانی که نخواست نامش فاش شود، به بلومبرگ گفت، آنگلا مرکل کاملا متوجه است که روابط آلمان با آمریکا نمی‌تواند به دوره عادی قبلی (قبل از ریاست جمهوری ترامپ) برگردد. اتفاق‌های زیادی افتاده است و جهان هم به سمت جلو قدم برداشته است.در گزارش بلومبرگ آمده است: «مجادله بر سر خط لوله دریایی ۱۲۰۰ کیلومتری ""نورد استریم 2"" را در نظر بگیرید؛ خطی که به روسیه اجازه انتقال مستقیم گاز بیشتر به آلمان را خواهد داد و اوکراین و دیگر کشورهای شرق اروپا را از درآمد حق ترانزیت محروم می‌کند و توانایی آمریکا برای رقابت گاز طبیعی مایعش (با روسیه) را تضعیف می‌کند».مخالفت آمریکا با نورد استریم ۲، یک مخالفت فراحزبی استاز نظر نویسندگان این مطلب، «مخالفت با این پروژه (نورد استریم 2) در واشنگتن فراتر از مخالفت ترامپ است. یک گروه از سناتورهای دموکرات و جمهوریخواه در ماه ژوئن پیشنهاد افزایش تحریمها به منظور ممانعت از تکمیل ساخت این خط لوله را پیشنهاد دادند. آلمان درخواست از اتحادیه اروپا برای تلافی جویی کردن تبدیل این پیشنهاد به قانون را مورد بررسی قرار داد».«جاناتان هکنبرویچ» عضو اندیشکده «شورای روابط خارجی اروپا» معتقد است که تنشها بر سر نورد استریم ۲ تنها یکی از حوزه‌‌هایی است که سبب شده اروپایی‌ها از خودشان سوال کنند چقدر از این تغییر رفتار آمریکا با متحدان اروپایی در سال‌های اخیر فقط به دلیل ترامپ بوده و چقدر از این تغییر رفتارها دائمی هستند.این تحلیلگر ارشد که در اندیشکده مذکور ریاست کارگروه حفاظت از اروپا در برابر ارعاب اقتصادی را برعهده دارد،  به بلومبرگ گفت: «این واقعا یک اتفاق جدید است که آمریکا تا جایی پیش برود که بخواهد مقام‌های آلمانی را به خاطر مراودات اقتصادی تحریم کند».حتی متحدان آمریکا هم در فکر استقلال از دلار هستندمارک چمپیون، نیک وادهامس و ارن دلفز معتقد هستند: «نتیجه (مواضع سال‌های اخیر آمریکا) تلاش بلندمدت برای کاستن از وابستگی به دلار است چرا که این موضوع (وابستگی به دلار) سبب می‌شود که حتی متحدان نزدیک (آمریکا) هم در برابر فشار اقتصادی خزانه‌داری آمریکا آسیب پذیر باشند. کمیسیون اروپا کار طراحی برای ایجاد مکانیسمهای پرهیزکننده از دلار را شروع کرده است کاری که هدف آن برچیدن قدرت دلار است».آنها در ادامه نوشتند: «مهمترین تغییر از زمان کنار رفتن بایدن (از منصب معاونت رئیس جمهور آمریکا) در رابطه با چین صورت گرفته است. شی (جینپینگ) رئیس‌جمهور چین تقویت کنترل خود در این کشور و قدرت‌نمایی در خارج را به نحوی انجام داده که امکان ایجاد دوباره روابط مبتنی بر همکاری آمریکا و چین در دوره اوباما را سخت کرده است».به ادعای این سه روزنامه‌نگار بلومبرگ، مقام‌های کنونی و سابق چین اعتقاد دارند که سران حزب کمونیست این کشور پیروزی ترامپ در انتخابات سال جاری را به بایدن ترجیح می‌دهند چرا که نگران هستند بایدن بیشتر از ترامپ قادر به متحد کردن متحدان شرقی آمریکا برای مقابله و مقاومت کردن در برابر نفوذ چین است.در ادامه این یادداشت آمده است: «منافع مرکزی و کلیدی متحدان آمریکا هم مانند قبل نیست. امانوئل ماکرون رئیس جمهور فرانسه سال گذشته اعلام کرد که ائتلاف ناتو که تحت تسلط آمریکا است، دچار ""مرگ مغزی"" است و پیغام ترامپ در ایجاد تردید در زمینه ضمانت امنیت دسته جمعی کلیدی این پیمان (ناتو) را تکرار کرد. ماکرون در حال فشار به کشورهای عضو اتحادیه اروپا به منظور تقویت منابع دفاعی و سیاست خارجی شان است تا به ضمانتهای امنیتی آمریکا کمتر وابسته باشند» (جزئیات بیشتر).انتهای پیام/"
به گزارش خبرنگار اقتصاد بین‌الملل خبرگزاری فارس به نقل از اسپوتنیک، موضوع ایجاد یک مسیر حمل و نقل ترکیبی بین روسیه و هند از طریق ایران به دهه 2000 میلادی و زمانی که توافقنامه ایجاد این مسیر 7500 کیلومتری بین سه کشور امضا شد، بازمی‌گردد.این مسیر شامل خط دریایی، زمینی و ریلی بود که دسترسی هندی‌ها را حتی به بازارهای اروپایی فراهم می‌کرد.اوایل ماه جاری عبدالرحیم کردی، مدیر سازمان منطقه آزاد تجاری چابهار،‌ با اشاره به مزایای استفاده از این مسیر حمل و نقل بین بمبئی، سن پترزبورگ و حتی هامبورگ از طریق بندر چابهار اشاره کرد و گفت این کریدور از بندر چابهار در جنوب شرق ایران به بندر انزلی در ساحل دریای خزر و سپس به منطقه آستارا خان روسیه و نهایتا به شمال اروپا خواهد رفت.کردی گفت: حمل و نقل سریع و تقویت مناسبات ایران با کشورهای همسایه از جمله مزایای مهم اجرای این طرح است.این مقام ایرانی مدعی شد استفاده از این کریدور مدت زمان حمل کالا از هند به روسیه را از 38 روز به کمتر از نصف کاهش داده و به 14 تا 16 روز خواهند رساند.* مصری‌ها نگران کانال سوئز نیستندجرج صفوات، مقام مصری و سخنگوی سازمان بهره‌برداری کانال سوئز، با اشاره به طرح ایران برای تبدیل شدن به یک کریدور اصلی سازمان حمل و نقل گفت این مسیر ترکیبی 7500 کیلومتری نخواهد توانست در زمینه انتقال کالا از هند به هامبورگ با کانال سوئز رقابت کند. چرا که از طریق این مسیر کالاها باید هم از دریا و هم جاده و ریلی حمل شوند.وی مدعی شد مدت زمان رسیدن کشتی‌ها به هامبورگ 19 روز است اما از کریدور هند- ایران و روسیه بیش از 20 روز طول خواهد کشید.با این حال اما محمد السعید ادریس، کارشناس امور ایران مؤسسه تحقیقات استراتژیک و سیاسی الاهرام مصر تاکید کرد هدف از اجرای پروژه کریدور هند- ایران و روسیه ضربه زدن به منافع مصر نیست بلکه این مسئله بر مبنای منافع خود ایران با توجه به تحریم‌های آمریکا دنبال  می‌شود.اوایل سال جاری شیشیر اوپادهیایا، کارشناس هندی در امور دفاعی و استراتژیک، تاکید کرده بود که بهره‌برداری از کریدور هند- ایران و روسیه که مدت‌هاست منتظر آن هستیم نه تنها به افزایش مبادلات بین این سه کشور  منجر خواهد شد بلکه به خنثی شدن اثر تحریم‌ها علیه ایران نیز منتج می‌شود.وی تاکید کرد این کریدور جدید مدت زمان رسیدن کالاها از هند به روسیه را 62 درصد کاهش داده و به مسکو و دهلی نو در تحقق  چشم انداز رسیدن مبادلات دوجانبه به 30 میلیارد دلار تا سال 2025 کمک خواهد کرد.*ایران قفل آسیای میانه را باز می‌کندکارشناس هندی با اشاره به تلاش‌های اخیر مسکو برای امضای توافق تجارت آزاد بین هند و اتحادیه اقتصادی اوراسیایی، گفت  فعال شدن کریدور هند- ایران و روسیه می‌تواند فرصت‌های زیادی را برای کشورهای حوزه آسیای میانه که از نظر دسترسی بسیار محدود هستند فراهم خواهد کرد.انتظار می‌رود بهره‌برداری از این کریدور طی ماه‌های آینده آغاز شود و در همین مسیر توافقنامه‌ای هم بین شرکت راه‌آهن روسیه و شرکت حمل و نقل کانتینر هند درباره جزئیات انتقال کالا از هند به روسیه از طریق ایران امضا شده است.پیش‌بینی می‌شود با بهره‌برداری کامل این کریدور بین‌المللی موسوم به شمال به جنوب سالانه 20 تا 30 میلیون تن کالا از طریق آن جابجا شود.یکی دیگر از ابعاد بلند پروازانه این پروژه ایجاد یک کانال 765 کیلومتری از سواحل ایران در دریای عمان به دریای خزر است که هزینه اجرای آن بین 6 تا 10 میلیارد دلار برآورد شده و همین امر باعث شده تا این بخش از پروژه فعلا کنار گذاشته شود.انتهای پیام/
به گزارش خبرنگار اقتصاد بین‌الملل خبرگزاری فارس به نقل از بلومبرگ، دادگاهی در آمریکا یک فرد ایرانی‌الاصل را که اوایل سال جاری با ادعای نقض تحریم‌های این کشور علیه ایران محکوم شده بود را تبرئه کرد.آلیسون ناتان، قاضی دادگاه منطقه منهتن نیویورک، به درخواست دفتر دادستانی این منطقه و به دلیل نبود مستندات کافی علی صدرهاشمی‌نژاد را از اتهام نقض تحریم‌های ایران تبرئه کرد.هاشمی‌نژاد متهم بود که به انتقال 115 میلیون دلار پول مرتبط با ایران از طریق نظام مالی آمریکا کمک کرده است. منشا این پول یک پروژه ساختمانی در ونزوئلا بوده است.پس از متهم شدن هاشمی‌نژاد اما مقامات دادستانی نتوانستند در زمان تعیین شده مستندات خود را ارائه دهند.برخی اسناد موجود نشان می‌دهد که مقامات آمریکایی نسبت به اقدامات هاشمی‌نژاد در انتقال پول آگاهی کامل داشته اما هیچ کاری برای جلوگیری از آن نکردند.وکیل هاشمی‌نژاد گفت که وی هرگز نباید از اول هم متهم می‌شد و این تاجر ایرانی‌الاصل سزاوار چنین برخورد بدی از سوی دولت آمریکا نبود.بر اساس حکم قاضی آمریکایی مقامات این کشور دیگر نمی‌توانند اتهامات علیه هاشمی‌نژاد را دوباره به جریان بیندازد.انتهای پیام/
به گزارش خبرنگار اقتصاد بین‌الملل خبرگزاری فارس به نقل از راشاتودی،‌ مطالعات مؤسسه اقتصاد آلمان نشان می‌دهد که صادرات این کشور به خاطر تبعات شدید شیوع کرونا بر تجارت جهانی روز به روز در حال بدتر شدن است.گالینا کولف، کارشناس ارشد اقتصادی و مدیر تحلیق شاخص‌های کلان اقتصادی و چرخه‌های تجارت در مؤشسه اقتصاد آلمان می‌گوید اما در عین حال اقتصاد چین با نوعی خوش‌بینی در حال نگاه به آینده است.بنا به اطلاعات ارائه شده از سوی دفتر آمار فدرال آلمان در ماه می صادرات این کشور به چین در ماه می کاهش کمتری نسبت به دیگر کشورها داشته و تنها 12.3 درصد پایین آمده و به 8.2 میلیارد دلار رسیده است.صادرات این کشور به آمریکا اما 36.5 درصد سقوط کرده است.به گفته کولف تفاوت تاثیرگذاری شیوع کرونا در کشورهای جهان اهمیت آنها برای اقتصاد آلمان تغییر خواهد دادبه گفته این کارشناس  اقتصادی تبدیل شدن چین به نخستین مقصد صادرات آلمان اهمیت ویژه‌ای را برای این کشور ایجاد کرده است.آمارهای سال 2019 آلمان نشان می‌دهد چین در سال 2019 پس از آمریکا و فرانسه سومین قصد صادرات کالاهای آلمانی بود و 109 میلیارد دلار از برلین به پکن کالا صادر شده است.به گفته کولف شیوع کرونا در حال سرعت دادن به روندی است که سال‌ها شروع شده است.رشد اقتصاد چین این کشور را به بازار جذاب صادرات برای آلمانی‌ها بدل کرده است.انتهای پیام/
به گزارش خبرگزاری فارس به نقل از پایگاه اطلاع رسانی اتاق تعاون ایران، کاظم خاوازی وزیر جهاد کشاورزی در حاشیه جلسه با رئیس اتاق تعاون ایران و کمیسیون کشاورزی و صنایع غذایی این اتاق اظهار کرد: در جلسه با اتاق تعاون ایران بحث مشارکت و همکاری بیشتر بین جهاد کشاورزی با تعاونی‌ها و اتحادیه‌های تحت پوشش اتاق تعاون مطرح شد.وی افزود: مقرر شد در دو مسیر تصحیح رویکردها و سیاست‌گذاری‌های ما در بخش تعاون و یکسان سازی نیروهای ما در این بخش همچنین استفاده از ظرفیت هایی که تعاونی‌ها دارند، گام برداریم.خاوازی ادامه داد: یکی از موارد مصوب شده عرضه مستقیم کالا است که در جلسه هم به آن اشاره شد و با هماهنگی اتاق تعاون به زودی اماکنی را به صورت آزمایشی برای عرضه مستقیم محصولات کشاورزی در نظر خواهیم گرفت تا تعاونی‌‌های مختلف بتوانند کالاهای خود را مستقیم به مصرف‌کنندگان ارائه دهند که اگر این کار تجربه خوبی باشد آن را در نقاط دیگر کشور انجام خواهیم داد.وزیر جهاد کشاورزی در رابطه با صادرات گفت: در این جلسه مقرر شد اتحادیه‌ها در خصوص هر محصولی که تخصص دارند با همکاران ما در معاونت‌ها به بحث بنشینند و طرح‌های لازم را برای یک صادرات خوب و پیوسته ارائه دهند تا مصوبات آن را از هیئت دولت دریافت کنیم.وی در مورد کمبود نهاده‌های دامی در کشور گفت: دلیل کمبود نهاده‌های دامی مشکلات در تامین ارز است و تا به حال هم بانک مرکزی تمام توان خود را برای تامین ارز به کار گرفته است.انتهای پیام/ب
به گزارش خبرنگار اقتصادی خبرگزاری فارس کاربران سامانه فارس من با ثبت سوژه «بر فعالیت تولید کنندگان پوشاک نظارت شود» خواستار تولید مانتو و شلوارهای متناسب با شئونات اسلامی شدند لذا در این خصوص مصاحبه‌ای با ابوالقاسم شیرازی رئیس اتحادیه تولید‌کنندگان و فروشندگان پوشاک تهران انجام شده که در ادامه می‌خوانید:ابوالقاسم شیرازی درباره برنامه‌های اتحادیه در خصوص بازرسی واحدهای تولیدی برای جلوگیری از تولیدات مانتوهای که متناسب با شئونات اسلامی نیست، گفت: از آذر ماه سال گذشته بازرسی‌های اتحادیه برای جلوگیری و پیشگیری از تولیدات مانتوهای مغایر با شئونات اسلامی آغاز شد.رئیس اتحادیه تولید‌کنندگان و فروشندگان افزود: در آن زمان بحث تولید مانتوهای شیشه‌ای مطرح شده بود و پارچه مورد نیاز این تولیدات با قیمت تقریبا ارزان در اختیار تولید‌کنندگان قرار می‌گرفت لذا به محض شنیدن این موضوع اتحادیه بازرسی‌های خود را آغاز کرد تا مانع تولید این نوع مانتوهای نامناسب شود.شیرازی با تاکید بر اینکه اقدامات پیشگیرانه و بازرسی‌های لازم توسط اتحادیه دائما در حال انجام است، گفت: متاسفانه 90 درصد تولید مانتوهای مغایر با شئونات اسلامی در مزون‌های خانگی تولید می‌شود که در این مزون‌ها برای تبلیغ مدل مورد نظر خود از سلبریتی‌ها بهره می‌گیرند.وی با بیان اینکه سرمنشاء این مدل‌های نامتعارف فضای مجاز است، گفت: مدل‌های مانتو نامتعارف و مغایر با شئونات اسلامی از طریق مزون‌ها تولید و با تبلیغات فراوان به فروش می‌شود و در سطح جامعه توسط برخی افراد مورد استفاده قرار می‌گیرد.رئیس اتحادیه تولید کنندگان و فروشندگان پوشاک تهران اظهار داشت: متاسفانه این قبیل تولیدات تقاضای زیادی دارد و تولید‌کنندگان بیکار هم با توجه به تقاضای فراوان برای آن اقدام به تولید می‌کنند.وی بیان داشت: اتحادیه پوشاک در صورت شناسایی واحدهای تولیدی مانتوهای نامتعارف با آنها برخورد می‌کند، گفت: علاوه بر گشت‌های اتحادیه و امکان، گشت‌هایی نیز به صورت مشترک برگزار و هفته‌ای سه روز مراکز تولیدی مورد رصد و پایش قرار می‌گیرند و در صورت شناسایی تولید‌کنندگان متخلف، قطعا این افراد به نیروهای انتظامی معرفی می‌شوند.شیرازی با اشاره به اینکه رشد این مزون‌ها قارچ‌گونه است، گفت: بخشی از فارغ‌التحصیلات بیکار که اغلب نیز بانوان هستند به اقدام به بازگشایی مزون می‌کنند و تعداد آنها نیز روز به روز در حال افزایش است.وی با بیان اینکه نظارت بر مزون‌ها بر عهده وزارت ارشاد است، گفت: برخورد یا جریمه اگرچه در جلوگیری از تولید مانتوهای نامتعارف مؤثر است اما کارساز نیست.وی از رونمایی از یک اپلیکیشن در حوزه عفاف و حجاب خبرداد و گفت: بزودی این اپلیکیشن رونمایی می‌شود که از طریق این اپلیکیشن تولیدکنندگان محصولات فرهنگی عفاف و حجاب معرفی می‌شود، البته در ابتدا 100 تولید‌کننده معرفی خواهند شد اما امیدواریم تولید‌کنندگان محصولات فرهنگی عفاف و حجاب ترغیب شوند و به ما پیوندند و بلافاصله تعداد این تولید‌کنندگان افزایش یابد.شیرازی اظهار داشت: یکی از ابزارهای گرایش یافتن به تولیدات محصولات عفاف و حجاب تولیدات شیک است، گفت: در تولید یک مانتو باید از طرح‌های بسیار شیک و متناسب با شئونات اسلامی بهره گرفت تا مردم به سمت استفاده از این محصولات گرایش یابند.انتهای پیام/
به گزارش خبرنگار اقتصادی خبرگزاری فارس، بورس اوراق بهادار تهران که هفته پیش روی دور رکوردزنی و افزایش شاخص بود، این هفته با روند اصلاح روبه‌رو شده و شاخص کل در پایان معاملات امروز با کاهش 32 هزار و 553 واحد به رقم یک‌میلیون و 809 هزار و 147 واحد رسید.شاخص کل بورس با معیار هم‌وزن 6 هزار و 631 واحد رشد کرد و به رقم 487 هزار و 826 واحد رسید.ارزش روز بازار در بورس اوراق بهادار تهران به رقم 6 میلیون و 697 هزار میلیارد تومان رسید.معامله‌گران امروز در بورس اوراق بهادار بیش از 7.4 میلیارد سهام حق‌تقدم و اوراق مالی در قالب 1.6 میلیون نوبت معامله و به ارزش 12 هزار و 795 میلیارد تومان داد و ستد کردند.امروز ارزش معاملات در فرابورس ایران هم 5 هزار و 356 میلیارد تومان داد و ستد کردند که در مجموع، ارزش معاملات امروز بورس اوراق بهادار تهران و فرابورس ایران به بیش از 18 هزار میلیارد تومان رسیده است.امروز عمده شاخص‌های بورس کاهشی بودند به گونه‌ای که شاخص کل با معیار هم‌وزن 1.3 درصد رشد کرد، شاخص قیمت با معیار هم‌وزن 1.3 درصد رشد کرد، شاخص کل بورس 1.77 درصد عقب‌نشینی کرد. شاخص قیمت با معیار وزنی ارزشی 1.7 درصد کاهش یافت. شاخص آزاد شناور 1.6 درصد کاهش یافت. شاخص بازار اول بورس 2.5 درصد افت کرد. شاخص بازار دوم بورس فقط 48 صدم درصد کاهش یافت.امروز عمده نمادهای مهم بورسی مانند فولاد مبارکه، پتروشیمی خلیج فارس، ملی مس، پالایش نفت تبریز، هلدینگ نفت و گاز و پتروشیمی تأمین و ایران خودرو و پالایش نفت تهران به ترتیب بیشترین اثر کاهشی در شاخص بورس را داشته‌اند.امروز نمادهای پربیننده مربوط به بانک ملت، فولاد مبارکه، ملی مس ایران، بانک تجارت، بانک صادرات، پالایش نفت بندرعباس و و گسترش سرمایه‌گذاری ایران خودرو بوده‌اند.به گزارش فارس، اکثر کارشناسان توصیه می‌کنند بازار بورس یک بازار همراه با ریسک و سود و زیان است و سرمایه‌گذاران در ورود به این بازار دقت کنند که اولاً از پول‌های پس‌انداز استفاده کنند، ثانیاً در خرید سهام از افراد متخصص و امین مشورت بگیرند و ثالثاً سعی کنند روش سهامداری غیرمستقیم یعنی خرید سهام و واحدهای صندوق‌های بورسی، صندوق‌های با درآمد ثابت، ای‌تی‌اف‌های دولتی، سهام عرضه اولیه و سهام هلدینگ‌های و شرکت‌های بزرگ را خریداری کنند و در سرمایه‌گذاری بورسی از شایعات و سیگنال‌فروشی در فضای مجازی خودداری کنند و نیز از رفتار هیجانی و تصمیم‌گیری عجولانه خودداری کنند تا دچار زیان نشوند.امروز در فرابورس ایران شاخص کل 301 واحد رشد کرده و به رقم 18 هزار و 857 واحد رسید.ارزش بازار اول و دوم فرابورس ایران به بیش از یک‌میلیون و 219 هزار میلیارد تومان رسید.معامله‌گران امروز در فرابورس ایران بیش از 2.6 میلیارد سهام حق‌تقدم و اوراق مالی در قالب 734 هزار نوبت معامله و به ارزش 5 هزار و 356 میلیارد تومان داد و ستد کردند.امروز نمادهای گوهرزین، پتروشیمی مارون، هلدینگ معدنی خاورمیانه و پلیمر آریا ساسول بیشترین اثر تقویتی در شاخص فرابورس را داشته و نمادهای پتروشیمی تندگویان، سرمایه‌گذاری صبا تأمین و بانک دی بیشترین اثر کاهشی در شاخص فرابورس را داشته‌اند.امروز نمادهای پربیننده در فرابورس شامل ذوب‌آهن اصفهان، بانک دی، سیمان لار سبزوار، پتروشیمی تندگویان، توسعه و عمران استان کرمان، کارخانجات تبرک و کشت و صنعت شهداب ناب خراسان بوده‌اند.انتهای پیام/ب
محمدحسین فرهنگی عضو هیئت رئیسه مجلس شورای اسلامی در گفت‌وگو با خبرنگار اقتصادی خبرگزاری فارس درباره ایرادات شورای نگهبان به لایحه تجارت گفت: شورای نگهبان ایرادات جدی به لایحه تجارت دارد. به محض تشکیل و تعیین تکلیف کمیسیون حقوقی و قضایی مجلس این لایحه در آنجا مورد بررسی قرار خواهد گرفت.وی ادامه داد: حساسیت‌ها درخصوص لایحه تجارت بالا است. دلیل آن این است که لایحه تجارت بخش‌های زیادی ازجمله اقتصاد و تجارت کشور را در بر می‌گیرد.عضو هیئت رئیسه مجلس اظهار داشت: نقدهایی به نحوه تصویب لایحه تجارت در مجلس گذشته وارد است. ازجمله آن‌ها تصویب عجولانه برخی از ماده‌های لایحه مذکور است. امیدواریم هرچه سریع تر کمیسیون مربوط به این لایحه تشکیل و کار بررسی مجدد و رفع ایرادات شورای نگهبان را انجام دهد.فرهنگی در پایان تصریح کرد:درصورت بررسی مجدد لایحه تجارت در کمیسیون های مجلس، لایحه مذکور را با اولویت در صحن علنی بررسی خواهیم کرد.انتهای پیام/
به گزارش خبرگزاری فارس، حسین فهیمی سخنگوی ستاد راهبری آزادسازی سهام عدالت گفت : در راستای شفاف سازی و رفع مشکلات پیش آمده در رابطه با فروش سهام عدالت تعدادی از مشمولان، بانک ها و شرکت های کارگزاری تا روز دوشنبه سی ام تیرماه جاری فرصت دارند امکانات لازم جهت پاسخگویی به سهامداران عدالت همانند دیگر مشتریان خود را فراهم نموده و تمام مشکلات آنها را پیگیری و رفع نمایند.حسین فهیمی اظهار داشت: بانک ها و کارگزاران باید از روز سی ام تیرماه جاری به ویژه باید به سه پرسش سهامداران مبنی بر اینکه آیا سفارش فروش اجرا شده و سهام مشمول به فروش رفته است یه نه؟ ۲-در صورت فروش چه سهامی و به چه میزان و به چه قیمتی فروخته شده است؟ و۳- در صورت عدم فروش مشکل چیست؟وی تاکید کرد: اگر بانک ها و شرکت های کارگزاری بعد از روز سی ام تیرماه پاسخگوی سهامداران عدالت نباشند، با آنها برخورد قانونی می‌شود.فهیمی در مورد دلایل تاخیر در فروش سهام عدالت مشمولان گفت: براساس آخرین اطلاعات و آمار، حدود دو میلیون و 100 هزار نفر درخواست فروش 30 درصد سهام عدالت خود را ثبت کرده اند که تاکنون سهام یک میلیون و 200 هزار نفر به فروش رفته است.وی ادامه داد: سهامداران سهام عدالت این اطمینان را داشته باشند که کارگزاران در مهلت قانونی، وجه حاصل از فروش سهام را به حساب سهامداران واریز می‌کنند، زیرا در غیر این صورت مشمول تخلف سنگینی شده و این موضوع از سوی مقام ناظر بازار سرمایه نیز پیگیری می‌شود.سخنگوی ستاد راهبری آزادسازی سهام عدالت تاکید کرد: اولویت نخست شرکت سپرده گذاری مرکزی، بانک‌ها و شبکه کارگزاری در فروش سهام عدالت، حفاظت و صیانت از دارایی‌های مشمولان سهام عدالت است تا از سوء استفاده‌های احتمالی در این زمینه جلوگیری شود، به طوری که هیچ فردی غیر از خود سهامدار، امکان سفارش گذاری برای فروش سهام را نداشته باشد.فهیمی اضافه کرد: نظر به اینکه احراز هویت مشمولان سهام عدالت تنها از طریق ارائه شماره شبای بانکی و تلفن همراه به نام خود فرد انجام می‌شود، لذا دقت و حساسیت بالایی نسبت به نحوه شناسایی مشتریان در این زمینه اعمال می‌شود و ممکن است در این رهگذر سفارش عده ای از افراد هنوز نهایی نشده باشد و یا اینکه آنها سفارش خود را گذاشته اند اما هنوز فروشی انجام نشده است.وی اظهار داشت: مشمولان سهام عدالت برای آگاهی از فرایند فروش سهام خود می توانند از روز سی ام تیرماه به بانک ها و کارگازارن مراجعه و از جزییات فروش سهام خود مطلع شوند.به گزارش خبرگزاری فارس،‌ برخی مخاطبان سامانه «فارس من» با ثبت موضوع «چرا واریزی ۳۰ درصد سهام عدالت از ارزش واقعی کمتر است؟»، «چرا پول فروش سهام عدالت‌ واریز نمی‌شود؟» ،«مبلغ فروش سهام عدالت زودتر واریز شود»، «انتقاد از واریز نشدن پول سهام عدالت» ،«مبلغ فروش سهام عدالت زودتر واریز شود» ، «عدم شفاف‌سازی کارگزاران بورسی در فروش سهام عدالت» و «انتقاد از واریز نشدن پول سهام عدالت» خواستار پاسخگویی مسئولان مربوطه شدند.انتهای پیام/ب
به گزارش خبرگزاری فارس به نقل از شاتا، حسین مدرس خیابانی در مراسم امضای تفاهم نامه ساماندهی اشتغال و کارآفرینی ایثارگران اظهار داشت: امروز در یک جنگ تمام عیار اقتصادی به سر می بریم و به روش‌های عادی مدیریتی نمی توان کشور را اداره کرد، کشور در دوران جنگ به جای مدیر، فرمانده می خواهد و طبیعتاً افرادی که در دوران دفاع مقدس لباس رزم و فرماندهی بر تن داشتند، امروز نیز در این شرایط پای کار هستند و در خط مقدم قرار دارند و حتما وزارت صمت از ظرفیت عظیم این عزیزان، استفاده خواهد کرد.وی افزود: تفاهم نامه ساماندهی اشتغال و کارآفرینی ایثارگران با پیشنهاد بنیاد شهید و ایثارگران و استقبال و وزارت صمت در دستور کار قرار گرفته و چند محور اساسی دارد که در محور اول آن به موضوع اشتغال ایثارگران، خانواده شهدا و فرزندان شهدا و آزادگان اشاره شده تا در بخش های مختلف صنعتی، معدنی و تجاری با اولویت، مسئله اشتغال این عزیزان مدنظر قرار خواهد گرفت.وی اضافه کرد: اراده لازم از سوی وزارت صنعت، معدن و تجارت برای برداشتن گامی محکم در مسیر خدمت به جامعه پر افتخار ایثارگران، خانواده معزز شهدا و آزادگان سرافراز وجود دارد و به تعبیر حضرت امام(ره)، ما هر چه داریم به برکت خون شهدا است.سرپرست وزارت صنعت، معدن و تجارت بیان کرد: جای خوشحالی است که هم اکنون در این خصوص گام هایی برداشته شده و تعدادی از واحدهای بزرگ صنعتی و معدنی کشور تعداد مناسبی از سهمیه اشتغال خود را برای این قشر سرافراز اختصاص داده‌اند.مدرس خیابانی ادامه داد: محور دیگر این تفاهم نامه اعطای تسهیلات ویژه به شرکت دانش بنیان و حمایت از این شرکت ها بوده که با توجه به سر فصل برنامه های صندوق‌های حمایتی زیر نظر وزارت صنعت، معدن و تجارت در حمایت ویژه از شرکت‌های دانش بنیان، حتماً با نگاه اولویت دار جامعه ایثارگری مورد توجه قرار خواهند گرفت.وی بیان کرد: در بخشی از این تفاهم نامه به موضوع آموزش و ارتقاء مهارت ایثارگران اشاره شد که بر مبنای آن وزارت صنعت، معدن و تجارت مکلف شده زمینه و بستر لازم را برای این امر فرآهم کند.سرپرست وزارت صنعت، معدن و تجارت گفت: در این تفاهم نامه روی تسریع در تحویل خودرو به ایثارگران به ویژه جانبازان عزیز با شرایط خاص، توافق شده و با اولویت نخست در این خصوص حتماً اقدام خواهیم کرد.مدرس خیابانی افزود: امروز در یک جنگ تمام عیار اقتصادی قرار داریم و دشمنانی که روزی جنگ نظامی را به ما تحمیل کرده بودند امروز با شیوه های متفاوت ولی با همان شقاوت ها و رفتار های ناجوانمردانه جنگ اقتصادی را به ما تحمیل نموده اند.وی اضافه کرد: بدون تردید نباید فراموش کرد در یک مصاف تمام عیار و جنگ اقتصادی، امنیتی، اجتماعی و حتی تبلیغاتی قرار داریم و به زعم بنده در حال جهاد هستیم و در سایه صبوری، استقامت و همراهی مردم نتایج مثبتی از خودباوری و خوداتکایی در کشور شکل گرفته و زمینه‌ساز ایستادگی ما در برابر دشمن شده است.سرپرست وزارت صنعت، معدن و تجارت تصریح کرد: کشورمان در چند ماه اخیر تحت شدیدترین تحریم‌های تحمیلی بوده و تدابیر اتخاذ شده ذیل پیام ایستادگی و مقاومت مقام معظم رهبری و نامگذاری سال 99 با عنوان جهش تولید موید آن است که در سخت ترین شرایط جنگ اقتصادی همچنان مقاومت جانانه ای در کشور وجود دارد و ما از آرمان های خود و نظام مقدس جمهوری اسلامی دست بر نخواهیم داشت.مدرس خیابانی گفت: طبق آمارهای موجود از عملکرد سه ماهه بخشهای مختلف صنعت، معدن و تجارت کشور عموم رشته های صنعتی و معدنی در شرایط محدودیت مضاعف شیوع کرونا، افزایشی بوده و رشد داشته اند.وی تاکید کرد: این آمارها نشان دهنده آن است که بخش اقتصاد و صنعت و معدن کشور با این میزان از مقاومت در برابر تمامی حربه های دشمن می تواند با سربلندی از این مسیر نیز عبور کند و پرچم پرافتخار کشورمان و جمهوری اسلامی را همواره برافراشته نگه دارد.وی تصریح کرد: در طول ۴۱ سال گذشته از تمامی بحرانهای تحمیلی به سلامت عبور کرده ایم و امروز نیز با مقاومت از این شرایط گذر خواهیم کرد و این دشمن است که در برابر ملت پرافتخار کشورمان سرخم خواهد نمود.تشکیل کمیته مشترک برای فعال سازی ظرفیت های موجود در حمایت از ایثارگرانسرپرست وزارت صنعت، معدن و تجارت اعلام کرد: تامین و تسریع در تحویل خودروهای مربوط به جانبازان دارای شرایط خاص حرکتی در اولویت این وزارتخانه قرار دارد.مدرس خیابانی افزود: در همین شرایط سخت تحریمی، تولید خودرو در کشور طی سه ماه نخست 99، با رشد ۱۸ درصدی مواجه بوده و برای مدیریت تقاضا، در عرضه نیز اصل بر قرعه کشی گذاشته شده که البته در قالب تفاهم نامه امضا شده امروز، تسریع در تحویل خودروی جانبازان به خصوص جانبازان با شرایط خاص در اولویت خواهد بود.وی اضافه کرد: وزارت صنعت، معدن و تجارت تمام تلاش خود را برای اجرایی شدن مواد تفاهم‌نامه به کار خواهد بست و در کمیته مشترک برای فعال سازی ظرفیت های موجود اعم از ظرفیت ملی یا متمرکز در وزارت صمت نهایت استفاده را برای تحقق اهداف این تفاهم نامه انجام خواهد داد.مدرس خیابانی تصریح کرد: در همین راستا از طریق استان ها و واحدهای مستقر در مناطق مختلف کشور سعی می شود در حوزه اشتغال، آموزش و بهره گیری از سایر ظرفیت ها از جمله فرصت‌های حمایتی صندوق های زیر نظر وزارتخانه با اولویت ایثارگران جانبازان، خانواده شهدا و آزادگان نهایت بهره را داشته باشیم.انتهای پیام/
حمیدرضا رستگار در گفت‌وگو با خبرنگار خبرگزاری فارس، در مورد شرایط حاکم بر بازار محصولات فولادی آماری از میزان تولید و مصرف در داخل و صادرات را بیان کرد و اظهار داشت: براساس آمارهای موجود بین 28 تا 29 میلیون تن محصولات فولادی در کشور تولید می شود که حدود 19 میلیون تن آن مصرف داخلی بوده و مابقی آن برای صادرات برنامه‌ریزی شده است. بر پایه این میزان تولید و مصرف، نباید کمبودی در بازار داخلی وجود داشته باشد؛چراکه مازاد بر مصرف داخلی در بازار فولاد حاکم است.وی افزود: به این ترتیب برای بررسی اینکه عامل افزایش قیمت‌ها، مصرف و تقاضای بازار داخلی بوده و یا عواملی دیگر اثر گذار بوده است، می‌توان به همین آمار استناد کرد که قطعا مصرف داخلی بیش از میزان تولید نبوده که بتواند موجب رشد قیمت‌ها شود.*کاهش عرضه‌ عاملی مهم در التهاب بازاررییس اتحادیه آهن و فولاد و فلزات تهران یکی از علل مهم افزایش قیمت ها در زنجیره فولاد را ناشی از کمبود عرضه برخی مواد اولیه همچون شمش در بورس دانست و گفت: به گفته تولیدکنندگان، کمبود عرضه شمش که ماده اولیه محصولاتی همچون ورق فولادی، تیرآهن و میلگرد است در رشد قیمت ها اثرگذار بوده که در این رابطه دو عامل مطرح می شود؛ عامل اول ناشی از صادرات شمش است که تولید سایر محصولات تولید داخل را با کمبود مواد اولیه مواجه می سازد که مشخص نیست این موضوع درست است یا خیر. عامل دوم نیز چسبندگی نرخ فولاد به بهای ارزهای خارجی است که باعث شده قیمت این محصولات به تبعیت از بازار ارزهای خارجی به صورت غیرواقعی جهش پیدا کند.*دست‌های پنهان در میان استوی از حضور دست‌های پنهان و رانت‌خواران در میان خریداران محصولات فولادی سخن گفت و اظهار کرد: متاسفانه برخی رانت خواران با دریافت مجوز خرید از سامانه بهین یاب وزارت صمت به عنوان خریدار در بازار حضور یافته و با رانت خواری بر طبل افزایش قیمت‌ها می‌کوبند و پس از کسب منفعت و فروش محصول در بازار آزاد، کسب سود کرده و از بازار خارج می شوند. بر روند توزیع نظارت نمی شود.رستگار به مشکل عدم نظارت و رصد بازار نیز اشاره داشت و تاکید کرد: یکی از مشکلات موجود و عوامل موثر در افزایش التهاب بازار در نبود نظارت های دقیق بر خریداران و نحوه توزیع محصول در بازار است. این در حالی است که با رصد کردن خریداران می‌توان دریافت که چه کسانی به عنوان خریدار محصولات فولادی و در ادامه در فرآیند توزیع آن مشغول به فعالیت هستند.به گفته وی، باید در نظر داشت که نظارت و کنترل بازار به صورت دقیق انجام شود تا در حق مصرف کننده نهایی اجحاف نشود. اما متاسفانه روش های فعلی نظارتی به اسم کمک به مصرف کننده است، اما در واقعیت مصرف کننده نهایی هیچ بهره‌ای نمی‌برد و محصول گران خریداری می‌کند.رییس اتحادیه آهن و فولاد و فلزات تهران گفت: متاسفانه اخیرا برخی تولیدکنندگان در نبود نظارت‌های دقیق، میزان عرضه های خود را در بورس کاهش داده اند که همین کمبود عرضه ها عامل گرانی کاذب قیمت ها شده است.* فیلتر بهین یاب درست عمل نمی‌کندوی به مشکلات حوزه توزیع محصول نیز پرداخت و اظهار داشت: در تمام بخش ها و فعالیت ها رعایت قانون محترم است؛ طبق قانون نیز اتحادیه مسئول توزیع محصول است، اما متاسفانه با دخالت‌هایی که صورت می گیرد و با حضور خریداران غیرواقعی در بستر بهین یاب وزارت صمت کالا با چرخیدن بین چند واسطه به دست ما می‌رسد و در عمل، تنها جایی که هیچ خبری از چگونگی توزیع محصول ندارد، توزیع کننده های اصلی هستند تا سود اصلی به جیب این واسطه ها و رانت خواران سرازیر شود. چگونه می‌شود که اعضای اتحادیه حق خرید ورق را براساس مجوزهای بهین یاب را ندارند، در صورتی که عده ای واسطه و دلال از وزارت صمت مجوز خرید دریافت می کنند؟ پرسش بعدی این است که چگونه یک واحد تولیدی می تواند حجمی از محصولات را با دریافت مجوز از سامانه بهین یاب خریداری کند؛ در حالیکه به اندازه یک پنجم آن را هم تولید ندارد.رستگار با بیان اینکه سامانه بهین یاب وزارت صمت به عنوان یک فیلتر در پالایش خریداران واقعی و حذف خریداران کاذب به درستی عمل نمی کند، گفت: بعضا افرادی اقدام به خرید محصول می کنند که تولیدکننده نما بوده و هیچ فعالیت واقعی تولیدی ندارند و به اعتقاد ما این گروه ها باید توسط مراجع ذی ربط تحت پیگرد قرار بگیرند.*قیمت‌گذاری دستوری و ارز چند نرخی چالش‌های دیگروی مشکل دیگر بازار فولاد را در قیمت گذاری دستوری و چند نرخی بودن بازار ارز دانست و گفت: در حالی قیمت های پایه با نرخ دلار نیمایی تعیین می شود که دو نرخ سنا و فردایی نیز در بازار ارز وجود دارد و متاسفانه بازار درگیر نرخ دلار فردایی بازار آزاد است و همین چند نرخی بودن دلیلی بر مبهم بودن روند واقعی قیمت‌ها برای خریداران و توزیع کنندگان واقعی و نیز ایجاد التهاب در بازار است.رییس اتحادیه آهن و فولاد و فلزات تهران تاکید کرد: متاسفانه اقتصاد و به تبع آن زنجیره فولاد از صلاح‌دیدهای خاص و سیاست های دستوری رنج می برد و این شرایط نتیجه همین تفکرات است. حال آنکه قانون، خط کش دقیقی است که باید همه از آن تبعیت کنند. حال آنکه برخی گروه ها و افراد خاص در سایه سیاست های دستوری و رانت زا حضور داشته و کسب منفعت می کنند.رستگار در پایان با تاکید بر لزوم شفافیت در خریداران از سامانه بهین یاب وزارت صمت و نحوه توزیع محصول از سوی آن ها گفت: باید مشخص شود خریدارانی که با مجوز بهین یاب از بورس خرید می‌کنند، محصول را وارد چرخه تولید می کنند یا در بازار توزیع می کنند و به این ترتیب لازم به نظر می رسد که روی فرآیند پس از معاملات نیز باید نظارت دقیق تری صورت گیرد. در همین راستا، ما آمادگی داریم برای اصلاح شرایط موجود و بازگشت آرامش به بازار به نهادهای مربوطه کمک کنیم.انتهای پیام/ب
خبرگزاری فارس - سعید مؤذنی: حدود ساعت 9 صبح روز یک‌شنبه 19 مرداد 1393 بود که هواپیمای آنتونف 140 ‌با شماره پرواز 5916 متعلق به شرکت هواپیمایی سپاهان، پس از پرواز از فرودگاه مهرآباد و خروج از انتهای باند این فرودگاه، در حوالی شهرک فرهنگیان سقوط کرد‌.ظاهراً در این پرواز، پس از آنکه هواپیما یک موتور خود را از دست می‌دهد، خلبان تلاش می‌کند با کمک قدرت پیشرانه موتور باقی‌مانده و با کمک قدرت باد، هواپیما را مانند کایت هدایت کند و به زمین برساند اما قدرت تک‌موتور این هواپیما اجازه ادامه این روند را به او نداد و هواپیما‌ با کابل فشار قوی برق برخورد کرد و به جدا شدن دم هواپیما و انفجار باک منتهی شد؛ به دلیل آنکه زمان زیادی از آغاز پرواز نگذشته بوده، بنزین زیادی در بال‌های هواپیما ذخیره شده بود که شدت انفجار را افزایش داد.قطعاً در این سانحه نمی‌توان خلبان پرواز را مقصر اصلی اعلام کرد زیرا خلبان این پرواز‌ از بازنشسته‌های نیروی هوایی ارتش‌ بوده و حدود 40 سال تجربه کار خلبانی داشته است؛ وی سعی کرده بود با استفاده از قدرت پیشرانه موتور و بکارگیری توان خود در گام اول مسیر پرواز را از روی واحد‌های مسکونی دور کند و سپس اقدام به فرود داشته باشد اما یک موتور آنتونف 140 یا همان ایران 140 به تنهایی توان کنترل هواپیما را نداشت‌ و فرامین اجرا نشد که به وقوع سانحه انجامید.در این حادثه متأسفانه 40 نفر از سرنشینان هواپیما جان باختند و هشت نفر مصدوم شدند.‌* قدرت آنتونف 140 با از دست دادن یک موتور کاهش بسزایی می‌یابدپروژه ساخت هواپیمای آنتونوف 140 پس از بررسی‌ها و در نظر گرفتن شرایط موجود (تحریم حمل و نقل هوایی) مورد قبول قرار گرفت‌ و در سال 1374 قرارداد ساخت آن امضاء شد.بعد از آموزش پرسنل، اولین فروند با مشارکت کارشناسان اوکراینی مونتاژ شد و از فروند دوم کارشناسان هسا (تحت نظارت کارشناسان شرکت آنتونوف) به تنهایی موفق به ساخت و مونتاژ و تست این وسیله پرنده شدند.کشور اصلی سازنده این هواپیما اوکراین بوده است، سازندگان آنتونف 140 مدعی هستند این هواپیما قابلیت استفاده به عنوان یک هواپیمای منطقه‌ای، ترابری، امدادی و گشت هوایی را دارد‌، این هواپیما از موتور دو ملخه استفاده می‌کند که قدرت موتور آن، 2500 اسب بخار است؛ در این هواپیما به منظور حفظ فضای ظاهری داخلی، از یک دیواره سبک جداکننده بین قسمت بار و مسافر استفاده شده است.در حالی که طبق ادعای سازندگان هواپیما، از مصادیق مدرن بودن این نوع موتورها (توربوپراپ) که هواپیمای ایران-140 هم از آن بهره می‌برد، توان بالا و حفظ وضعیت در صورت از دست رفتن یک موتور است، سانحه ایران 140 دقیقا به علت از دست رفتن یک موتور این اتفاق رخ داد‌.به ادعای برخی از مصدومان پرواز و یکی از دست‌اندرکاران صنعت حمل و نقل هوایی کشور، این هواپیما یک موتور خود را (در سمت راست) از دست داده و پس از انحراف از مسیر سقوط کرده است. ‌‌در هواپیماهای ایران 140‌ طبق اعلام سازندگان، سیستم کنترل اتوماتیک موتور، سیستم تغییر اتوماتیک گام پروانه (ملخ) و ارائه بهترین نیروی جلو برنده در فازهای مختلف پرواز، سیستم هوشمند مدیریت سامانه سوخت و تنظیم مصرف بهینه سوخت و همچنین سیستم اتوماتیک افزایش توان به هنگام از دست دادن یک موتور به منظور اطمینان از ایمنی پرواز هواپیما، در نظر گرفته شده است در حالی که در سانحه ایران 140 طبس، با از دست رفتن یک موتور، هواپیما قابلیت کنترل خود را از دست داد.پس از آنکه آنتونف 140 توسط ایران ساخته و وارد جرگه هواپیماهای مسافری شد، یکی‌دو آزمون تست پرواز توسط خلبان‌های مستعد بر آن انجام شد که منجر به سقوط هواپیما و ‌جان باختن خلبانان شد.به عقیده کارشناسان حمل و نقل هوایی، در حالی که باید هواپیمای ایران 140 برای چند سال آزمون خود را در پروازهای کارگو پس می‌داد، این هواپیما بلافاصله وارد ناوگان مسافری کشور شد.‌‌* موتور ایران 140 قرار بود قبل از این موتور هلی‌کوپتر باشدیکی از کارشناسان حمل و نقل هوایی در این‌باره به خبرنگار اقتصادی خبرگزاری فارس می‌گوید: ‌کشور اوکراین که طراح اولیه هواپیماهای آنتونف 140 بوده است، ظاهراً قرار بود که این مدل موتور را که روی آنتونف‌ها نصب است ابتدا برای هلی‌کوپتر‌های تخصصی مد نظر خود بساز‌د اما با اعمال برخی از تغییرات این موتور روی آنتونف طراحی شده، قرار گرفت.* محدودیت‌‌های آب و هوایی موتور آنتونف 140 در ایرانبه گفته وی، ‌به دلیل‌ شرایط آب و هوایی کشور‌های شمال ایران و اوکراین‌ و پایین بودن دمای هوا در این کشور‌ها، موتور آنتونف نیز طبق شرایط آب و هوایی کشور سازنده طراحی شد، پس از آنکه مقرر شد تولید این هواپیما در ایران و توسط هسا انجام شود، قطعاً باید تغییراتی در موتور به دلیل تفاوت دمایی آب و هوایی ایران و اوکراین انجام می‌شد‌ و یا اینکه پرواز این هواپیما محدود به ساعات خاص محدود باشد، یعنی ساعاتی که دمای هوا چندان بالا نباشد که عملکرد موتور را تحت تأثیر قرار دهد.این کارشناس حمل و نقل هوایی اضافه کرد: طبق معمول در ساعات اولیه روز تا اوایل سپیده‌دم، دمای هوا خنک‌تر از ساعات میانی روز است، بنابراین اغلب پرواز‌های ایران 140 در این ساعات روز انجام می‌شد تا شرایط خاصی از نظیر ایمنی برای موتور‌هایی که منطبق با شرایط آب و هوایی سرد ساخته شده‌اند، رخ ندهد، در سانحه ایران 140‌، ساعت بروز حادثه حدود‌ 9:22 صبح بود، هواپیما حدود 3 تا 4 دقیقه قبل یعنی حدود ساعت 09:15 از باند مهرآباد برخاسته است در حالی که ساعت پرواز این هواپیما اغلب قبل از ساعت 7 صبح بوده است.وی ادامه داد: در آن روز یک‌شنبه که حادثه رخ داد دمای هوای تهران کمی گرم‌تر از روزهای قبل بود و یکی از گمانه‌زنی‌ها این است که به دلیل افزایش دمای هوا، موتور سمت راست هواپیما به اصطلاح «رفته است» و خلبان، موتور سمت راست خود را از دست داده و همین امر موجب انحراف از مسیر و بروز سانحه شده است.وی تأکید کرد: عدم تطابق موتور‌های ایران 140 با شرایط آب و هوایی ایران، ‌یکی‌ از محدودیت‌‌های ایران 140 برای پرواز در ایران است.به گفته این کارشناس حمل و نقل هوایی، عدم تطبیق هواپیمای ایران 140 با شرایط جغرافیایی و توپوگرافی ایران، ناسازگاری آن با آب و هوای معتدل و عدم پرواز در ارتفاع‌‌های بالا، از محدودیت‌های ایران 140 است که موجب شده بود ساعات پروازی، مسیر پروازی و تعداد مسافران این هواپیما در ایران با محدودیت‌‌هایی مواجه باشد.* ایران‌140 اجازه سوار کردن بیش از 52 مسافر نداشتاین کارشناس حمل و نقل هوایی می‌گوید: از سوی دیگر‌ هواپیمای ایران 140 ظاهراً مناسب شرایط جغرافیایی ایران نیز نبوده است، در این راستا از این هواپیما فقط در پرواز‌های مسیر طبس و ایلام که ارتفاع پرواز بالا نیست استفاده می‌‌شد، ‌این امر هم نشان از وجود برخی از مشکلات ایران 140 در حوزه ایمنی و اجبار سازمان هواپیمایی کشوری به الزام‌ پرواز ایران 140 در مسیر‌های خاص در راستای رعایت ایمنی دارد.به گفته این کارشناس حمل و نقل هوایی، از ‌مشخصات فنی ‌هواپیمای آنتونف 140 می‌توان به مواردی نظیر ‌حداکثر وزن برخاست 21.5 تن، حداکثر بار 6 تن، ظرفیت مسافر ‌52 تا حداکثر 100 نفر، خدمه پروازی 2 نفر، حداکثر سرعت کروز 535 کیلومتر بر ساعت، ارتفاع کروز 600-7200 متر و طول باند مورد نیاز 1925 متر، اشاره کرد؛ در حالی که این هواپیما گنجایش تعداد بیشتری مسافر دارد اما در راستای افزایش رعایت ایمنی پرواز، طبق دستورات سازمان هواپیمایی کشوری، این هواپیما نباید بیش از 52 مسافر سوار کند و همین امر هم نشان از برخی ویژگی‌های خاص این هواپیما در بحث‌های ایمنی دارد.* دست‌کاری در پرونده سقوط‌ آنتونف طبسبنابراین گزارش مدت زمان کوتاهی پس از وقوع این سانحه در دادگاهی که برای این حادثه هوایی تشکیل شده است (‌دادگاه کارکنان دولت شعبه 1058 )، بازپرس پرونده آنتونف 140 از‌ دست‌کاری در پرونده سقوط این هواپیما خبر می‌دهد و می‌گوید:‌ قرار جلب مدیر دفتر بررسی سوانح سازمان هواپیمایی کشوری صادر شد.‌حبیب‌الله صادقی، بازپرس این پرونده در گفت‌‌وگویی که به تازگی با یکی از رسانه‌های کشور داشته است، در این‌باره می‌گوید: ابعاد جدیدی از این پرونده رو شد، از دست‌کاری در پرونده از سوی سازمان هواپیمایی کشوری و صدور قرار جلب برای یکی از مدیران ارشد این سازمان گرفته تا امحای یک مدرک از سوی این سازمان برای پنهان‌کردن نقص فنی هواپیما و اصرار تکراری بر «اشتباه خلبان».‌به گفته صادقی، در کیفرخواست صادرشده، مشارکت در تسبیب در قتل شبه‌عمد 40 نفر، مشارکت تسبیب ضرب و جرح شبه‌عمد هشت نفر و معاونت در قتل شبه‌عمد به‌عنوان اتهام چهار متهم اصلی این پرونده عنوان شده است، متهمان اصلی این پرونده، «ع.ج»، رئیس وقت سازمان هواپیمایی کشوری، «م.ع.ع»، مدیرکل وقت دفتر ایمنی و بررسی سوانح سازمان هواپیمایی کشوری، «م.ع.چ.س»، رئیس وقت هیئت‌مدیره شرکت صنایع هواپیماسازی ایران و «م.ح» مدیرکل وقت قابلیت پرواز که اکنون نام او در بین متهمان سانحه سقوط هواپیمای تهران-یاسوج نیز به چشم می‌خورد، هستند.‌بازپرس پرونده سقوط آنتونف 140 هواپیمایی سپاهان، گفته است: در بازبینی، متوجه دست‌کاری‌هایی در این پرونده شده است که پیرو آن، کیفرخواستی تهیه شده و به قرار جلب به دادرسی یکی از مسئولان ارشد سازمان هواپیمایی کشوری منتهی شده است.بازپرس صادقی می‌گوید: از ابتدای بررسی این سانحه، طبق گزارش اولیه، تکمیلی و نهایی، گزارش کمیته هفت‌نفره و همچنین گزارش سازمان بازرسی کل کشور، نقص فنی موتور دوم هواپیما (ذوب‌شدگی) و سیستم سوخت‌رسانی کاملا محرز شده بود، اما متهمان در تلاش بودند که خلبان را مقصر اصلی وقوع این سانحه‌ معرفی کنند.به گفته وی، این تلاش تا جایی ادامه پیدا کرد که متوجه شدیم در استعلامی که دادگاه از سازمان هواپیمایی کشوری داشت، مدیرکل کنونی دفتر ایمنی ‌و بررسی سوانح سازمان هواپیمایی کشوری در گزارشی که این اواخر به پرونده اضافه شده، برخلاف رویه قضائی، گزارش جدیدی به پرونده مختومه افزوده که در آن، خلبان به‌عنوان مقصر این سانحه شناخته شده است، این موضوع سبب شد تا هم بازپرس دادگاه کارکنان دولت برای او قرار جلب به دادرسی صادر کرد و هم دادستان کیفرخواستی علیه «ح.ر.ف» تنظیم و به دادگاه کارکنان دولت ارسال کند، جالب آنکه این مسئول سازمان هواپیمایی کشوری، علاوه بر ارائه این گزارش خلاف‌ واقع، برای پرونده دیگری که در شعبه 13 دادگاه کارکنان دولت وجود دارد، اتهامی متوجه اوست که در قرار نهایی، به این دو به‌صورت هم‌زمان‌ رسیدگی می‌شود».بازپرس سانحه آنتونف 140 تهران-طبس، می‌گوید: این هواپیما که ساخت اوکراین است فقط مجوز پرواز در دمای 30 درجه را داشت که البته سازمان هواپیمایی کشوری اجازه پرواز تا دمای 35 درجه را نیز برای آن صادر کرده بود؛ اما زمان این پرواز، دمای طبس 39 درجه بود، جالب آنکه متوجه شدیم این هواپیما باوجودی‌که بر اساس آب‌وهوای سردسیری اوکراین و برای مکان‌های هموار ساخته شده و چندان با ارتفاعات و دمای بالای ایران همخوان نیست، حتی در دمای 45 درجه نیز به پرواز درآمده بود‌.وی گفته است: این هواپیما زمانی ‌که از اصفهان راهی تهران می‌شود، دچار نقص نفی بوده و به آشیانه رفته بود تا این مشکل برطرف شود، اما بر اساس دستوری نامشخص، اعلام می‌شود این هواپیما حتما به طبس رفته و پس از بازگشت، تعمیر شود؛ خلبان علی ایزدپناهی، خلبان این پرواز، نسبت به وجود نقص ایمنی هشدار داده بود، حتی بر اساس روایاتی گفته می‌شود در شب حادثه، خلبان و کادر پرواز اوکراینی هواپیمای آنتونف 140 به «بهانه بیماری» با این هواپیما از تهران به طبس سفر نکردند و در اینجا خلبان ایزدپناهی برای این پرواز، راهی طبس می‌شود.*امحای برگه مأموریت از سوی سازمان هواپیماییطبق روایتی که بازپرس صادقی از پیش از سانحه ارائه می‌دهد، این هواپیما در اصفهان دچار لرزش‌های غیرمتعارف می‌شود، کارشناس فنی این هواپیما که مجوز سه‌ماهه برای پرواز صادر کرده بود، اعلام کرد که همان روز حادثه، آخرین روز مجوز آن بود، مقرر شده بود که این کارشناس برای بررسی فنی هواپیما به اصفهان برود، اما همان روز او را از پای پرواز برمی‌گردانند که لاشه بلیت آن موجود است، اما سازمان هواپیمایی کشوری برگه مأموریت را امحا می‌کند، زیرا اگر سیافه امضا نمی‌شد، مجوز مجدد نیز صادر نمی‌شد، در اینجا کارشناس دیگری را برای بررسی فنی می‌فرستند که او پای سیافه را امضا می‌کند، او اکنون یکی از متهمان این پرونده است‌.به گفته وی، یکی از مواردی که در بررسی این پرونده به آن دست یافتیم، اطلاعاتی بود که از سوی مراکز اطلاعاتی و امنیتی به دست ما رسید، بر اساس این گزارش‌ها، مبالغ سنگینی برای تأیید مجوز پرواز این هواپیما رد و بدل شده بود‌.* شگرد مشترک سازمان هواپیمایی در 2 پرونده آنتونف تهران-طبس و ATR یاسوج‌بر اساس گفته‌های بازپرس این پرونده، متهمان از همان شگردی استفاده کرده‌اند که در پرونده سانحه یاسوج استفاده می‌کنند، ‌90درصد دفاعیات متهمان حول این محور بود که کارشناس رسمی دادگستری در این پرونده اختلاف نظر با سازمان هواپیمایی کشوری داشته و قصد تخریب دارد و تقریبا بسیار کم به دفاع از خود در برابر اتهامات واردشده پرداختند، آنها تأکید داشتند که باید کارشناس رسمی دیگری برای این پرونده انتخاب می‌شد، کارشناسی که احتمالا با آنها هم‌رأی باشد‌.انتهای پیام/
به گزارش خبرنگار اقتصادی خبرگزاری فارس،‌ جمعی از اقتصاددانان و پژوهشگران اقتصادی در نامه‌ای به حسن روحانی رئیس دولت دوازدهم 7 راهکار را برای خروج اقتصاد از نابسامانی فعلی ارائه کردند. این اقتصاددانان چند ماه پیش نیز 10 راهکار برای حل مشکلات اقتصاد ایران ارائه کرده بودند. در نامه 24 اقتصاددان به رئیس‌جمهور آمده است:جناب حجه الاسلام والمسلمین روحانیرئیس محترم جمهوری اسلامی ایرانسلام علیکم؛شش ماه پیش وقتی در بانک مرکزی فرمودید بلد نیستم با تکیه بر داخل، مشکلات اقتصادایران را حل کنم، 10 راهکار روشن اجرایی به شما پیشنهاد دادیم، اما توجهی نکردید و شد آنچه نباید می‌­شد. هرچند ابعاد خسارتها به اقتصاد ایران بسیار وسیع است اما خوشبختانه هنوز هم می­توان با اجرای سیاستهای درست، اقتصاد ایران را نجات داد.در نامه 27 دی 98، از شما خواهش کردیم: صدور مجوزهای کسب وکار را سهل کنید، سفارتخانه های ایران را درخدمت صادرکنندگان قراردهید، بانکها را از خرید و نگهداری املاک منع کنید، بازار سرمایه را مامور هدایت نقدینگی بسوی تولید کنید. به سازمان تامین اجتماعی دستور دهید برای تامین مخارجش بجای فشار غیرقانونی بر کارآفرینان، هزینه های زایدش را مهار کند، به بانک مرکزی دستور دهید با روشهای نوین جایگزین سوئیفت نظیر رمزارزها، پیمانهای پولی دوجانبه و... تحریمهای بانکی کشور را کم اثر کند، وزارت کشور را مامور کنید برای تولیدکنندگان کوچک، مکان فروش ایجادکند، به وزارت نفت دستور دهید سهمیه بنزین را بجای هر خودرو، به هر کارت ملی تخصیص دهد و نرخ بنزین خارج از سهمیه را سازوکار عرضه و تقاضای سهمیه ها تعیین کند، با شناسنامه دار کردن همه تراکنش های بانکی و تلفیق بانکهای اطلاعاتی موجود، از فرارمالیاتی ثروتمندان جلوگیری و کسر بودجه موجود را جبران کنید و با تصویب و اجرای قوانبن مالیاتی جدید، تقاضای سوداگری را از بازارهای خودرو، مسکن، طلا و ارز بیرون کنید تا سرمایه های مردم فقط بسوی تولید هدایت شوند.جناب آقای روحانی، اگر به این ده راهکار عمل میکردید، وضعیت اقتصادی و ارزش پول ملی به این حد سقوط نمیکرد. راه برون رفت از بحران کنونی مردمی سازی اقتصاد است. اکنون و در شرایطی که رکود ناشی از کرونا و تورم بی سابقه، فشار بی­رحمانه ای بر مردم و کارآفرینان واردکرده، از شما میخواهیم بدون فوت وقت، دستور فرمایید علاوه بر اجرای 10 راهکار فوق و در ادامه آنها، این 7 راهکار نیز اجرا شوند:1. حذف مجوز برای تولید ماسک و افزایش تولید آن تا رفع کمبود و حتی صادرات، نشان داد حذف مجوزهای زاید چقدر در رشد فوری سرمایه گذاری و تولید موثر است. بر همین اساس دستور فرمایید حداقل تا پایان کرونا، شروع کسب وکار بجز در امور مربوط به امنیت، سلامت و محیط زیست، نیاز به دریافت مجوز از دولت نداشته و صرفا اعلامی باشد.2. تا وقتی دولت کنترلی بر مبادلات پولی درشت و به عبارتی حاکمیت بر ریال ندارد، اداره اقتصادایران ممکن نیست. بانک مرکزی را مامور کنید با استفاده از همه بانکهای اطلاعاتی موجود و تفکیک حساب‌های شخصی و تجاری، حاکمیت بر ریال را محقق کند و اجازه ندهد صاحبان پولهای درشت و فراریان مالیاتی، به منافع ملی و بازارهای مختلف خسارت بزنند.3. تورم شدید این دو سال، میلیونها ایرانی را به زیر خط فقر برده و ارزش دارایی معدودی ثروتمند را چند برابر کرده است. دستور فرمایید لایحه اصلاح قانون مالیات های مستقیم با محوریت اخذ مالیات بر مجموع درآمد اشخاص و مالیات از ثروت های کلان، به فوریت تدوین و اجراشود و با منافع حاصله، یارانه چهار دهک فقیر را افزایش دهید.4. تاوقتی سود فعالیتهای نامولد نظیر معاملات مکرر مسکن، خودرو، ارز، سهام و... از سود تولید بیشتر باشد، سرمایه گذاری و رشد اشتغال محقق نخواهد شد. وزارت اقتصاد را مامور کنید همزمان با لایحه مالیات بر مجموع درآمد اشخاص(PIT)، لایحه مالیات بر عایدی سرمایه(CGT) را نیز تهیه و تمهید اجرای آنها را فراهم کند تا جلوی فرارسرمایه و فعالیتهای نامولد گرفته شود.5. رشد اخیر بورس با رشد اقتصادی ایران سازگار نیست. لازم است مالیات بر خرید و فروش سهام را افزایش و کارمزد ارکان بازار را کاهش دهید تا بورس بازی مهارشود و نیز، شرایط ورود شرکتهای جدید به بازار سرمایه و شرایط افزایش سرمایه شرکتهای موجود را سهل کنید تا پولهای وارده به بورس، واقعا به سوی تولید هدایت شوند.6. ماموریت اصلی دیپلماسی ایران، باید تسهیل صادرات و بازگشت ارز حاصله به داخل کشور باشد. سفیر و دیپلماتهایی که نمی توانند این ماموریت را درست انجام دهند را به تهران فرابخوانید و پرداخت حق ماموریت همه دیپلماتها در خارج را به رشد منطقی و ماهانه صادرات در حوزه ماموریت آنها و بازگشت ارز آن به کشور مشروط کنید.7. تخصیص ارز ترجیحی به واردات کالاهای اساسی منجر به هدررفت منابع ارزی، فساد و رانت شده و قیمت این کالاها نیز در بازار افزایش یافته است. ادامه تأمین ارز از بازار برای تامین ارز ترجیحی واردات، به افزایش پایه پولی منجر میشود و به هیچ عنوان توصیه نمیشود. به عنوان راهکار جایگزین، لطفا دستور فرمایید دولت معیشت طبقات ضعیف را از طریق اختصاص  کارت رفاه الکترونیک برای خرید کالاهای اساسی تضمین کند.جناب آقای روحانی، در پایان مجددا از شما تقاضا می کنیم چاپلوسان ندانم‌کار را که اوضاع اقتصادی را به اینجا رسانده اند، از اطراف خود برانید و بجای انتظار بیهوده برای نتایج انتخابات آمریکا وبه جای اصرار بر طرح های مفسده زایی نظیر انتزاع وزارت بازرگانی از وزارت صمت یا گسترش مناطق آزاد، به توصیه های دلسوزان اقتصادایران توجه بفرمایید.ما صادقانه و بدون چشمداشت آماده ایم درصورت نیاز، ادله و مستندات هریک از راهکارهای فوق را حضوری تقدیم کنیم تا ان شاالله با اجرای آنها هم فشار اقتصادی بر مردم کاهش پیداکند و هم برای جویندگان کار، شغل ایجادشود.با آرزوی ایرانی سربلند و مقتدر28 تیرماه 1399امضا کنندگان:دکتر میثم پیله فروش، پژوهشگر اقتصاد ایراندکتر محمدرضا حسینی، پژوهشگر بازارهای مالیدکتر سیدمجتبی حسینی، پژوهشگر اقتصاد و مدرس دانشگاهدکتر سید مرتضی حسینی،  پژوهشگر اقتصادیدکتر محمد جلیلی، پژوهشگر اقتصاد مالی و اعتبارسنجیدکتر پیمان حدادی، پژوهشگر مالیدکتر محمدجواد رضائی، عضو هیئت علمی دانشگاه شاهددکتر محسن رضائی صدرآبادی، آینده پژوه اقتصاد فضای مجازیسیدحسین رضوی پور، پژوهشگر اقتصاد ایراندکتر مهدی زریباف، رییس مرکز تحقیقات مدل‌ها و مبانی اقتصاددکتر مصطفی زمانیان، پژوهشگر سیاستگذاری و مدیر پژوهشکده آیندگاندکتر سیدمحمدهادی سبحانیان، عضو هیات علمی دانشگاه خوارزمیدکتر سیدامیر سیاح، پژوهشگر محیط کسب وکاردکتر موسی شهبازی غیاثی، پژوهشگر اقتصادی و مدرس دانشگاهدکتر محمد شیرجیان، پژوهشگر اقتصادیدکتر هادی طالبیان مقدم، پژوهشگر صنعت و انرژیدکتر صمد عزیزنژاد، پژوهشگر اقتصاد ایراندکتر احمد کارگر مطلق، پژوهشگر و فعال حوزه پولی و بانکیدکتر علی کاشمری، پژوهشگر اقتصاد مالیدکتر میثم لطیفی، رئیس دانشکده مدیریت دانشگاه امام صادق علیه السلامدکتر مهدی موحدی بکنظر، عضو هیأت علمی دانشگاه شاهددکتر جواد نامجومنش، پژوهشگر اقتصاد کشاورزیدکتر محمدجواد نظرزاده، پژوهشگر اقتصاد ایراندکتر ناصر یارمحمدیان، عضو هیات علمی دانشگاه اصفهانانتهای پیام/
به گزارش خبرنگار اقتصادی خبرگزاری فارس، برخی کاربران سامانه «فارس من» با درج سوژه ای تحت عنوان «سایپا معوقه دارد، پیش فروش هم می‌کند/قانونی محکم برای خودروسازهای بدقول تدوین شود» رسیدگی دولت به موضوع تاخیر در تحویل خودروها را خواستار شده بودند. با توجه به اینکه تأخیر در تحویل خودرو به مشتریان و کاهش تولید خودروسازان طی سال های اخیر عاملی برای رشد بیش از حد قیمت ها در بازار بوده، این موضوع انتقادات زیادی را از سوی مسئولان و دستگاه های مختلف به همراه داشته است. در عین حال وزارت صنعت برای رفع این مشکل برنامه هایی را در جهت بهبود وضعیت عرضه و ایجاد جهش در تولید خودروسازان پیگیری کرده است. در این مورد با سهیل معمارباشی، مدیرکل دفتر صنایع حمل و نقل وزارت صنعت گفت و گو کرده ایم که در ادامه می خوانید:فارس: امسال برای تولید یک میلیون و 200 هزار دستگاه خودرو برنامه ریزی شده است، با توجه به تأخیرهای موجود در تحویل خودروها، این هدف محقق خواهد شد؟معمارباشی: برنامه خودروسازان برای سال جاری هم راستا با شعار جهش تولید و جهت تحقق شعار سال تدوین شده به طوری که افزایش 45 درصدی تولید خودرو در مقایسه با عملکرد سال قبل هدف گذاری شده است. در این مسیر هم خودروسازان و هم زنجیره تامین آمادگی کامل برای تحقق این هدف را دارند. با این حال تحقق جهش تولید در این صنعت الزاماتی دارد که هر گونه اختلال در فراهم سازی این الزامات و پیش نیازها ، تحقق برنامه تولید را تحت تاثیر قرار می دهد. الزامات اساسی تحقق جهش تولید خودروسازان، تأمین نقدینگی مورد نیاز، تامین ارز و رفع چالش های انتقال ارز به حساب طرف های خارجی تامین مواد اولیه و مهمترین آن اصلاح قیمت محصولات متناسب با هزینه تولید و بهای تمام شده محصولات بوده است.فارس: در حال حاضر وضعیت پیشرفت خودروسازان در راستای برنامه تولید چطور است؟معمارباشی: گزارش دریافتی از شرکت های خودروساز نشان می دهد طی مدت سپری شده از سال جاری در مجموع 268 هزار دستگاه خودرو تولید شده که این میزان 17 درصد بیشتر از مدت مشابه سال قبل است. طی این مدت بیش از 204 هزار دستگاه خودرو تحویل مشتریان شده که 33 درصد بیش از سال گذشته بوده است. با این حال اگر تحقق برنامه جهش تولید خودروسازان مدنظر باشد باید ابتدا به این پرسش پاسخ داد که آیا الزامات تحقق برنامه جهشی مهیا شده یا خیر؟ بنده با قاطعیت عرض می کنم اتفاقی که خودروسازان رقم زده اند به معنی واقعی کلمه تحقق جهش تولید بوده است هر چند مقایسه ارقام نشان می دهد خودروساز به برنامه خود نرسیده است. خودروساز در انتهای زنجیره ارزشی قرار دارد که محصول نهایی را تولید و تحویل مشتریان می دهد. برای اینکه به مبنای اعتقاد بنده به تحقق جهش تولید و تحویل در صنعت خودرو پی ببرید لازم است اتفاقاتی که در زنجیره ارزش این صنعت افتاده و از دید مشتریان که عامه مردم هستند پنهان است به خوبی تبیین شود.شرکت های خودروساز در حالی افزایش تولید را محقق کرده اند که به لحاظ تامین نقدینگی، تامین ارز مورد نیاز، تامین مواد اولیه، فروش محصولات بدون زیان در تنگنا هستند. تحقق برنامه جهش تولید مطابق هدف گذاری قبلی نیازمند همراهی جهادی همه نهادها و دستگاه ها با تولیدکنندگان است. امروز صنعت خودرو و زنجیره تامین برای تامین ارز مورد نیاز خود در مضیقه سختی قرار دارد. نقدینگی مورد نیاز صنعت با وجود افزایش شدید قیمت مواد اولیه، ارز و نیازمندی ها تامین نشده است، فرآیند خریدهای خارجی خودروسازان از ابتدا تا انتها که کالای خریداری شده به مقصد برسد با چالش های متعددی مواجه است و این موضوع به دلیل طولانی کردن فرآیند تامین نیازمندی های وارداتی ، نیاز نقدینگی شرکت ها را به صورت فزاینده ای افزایش داده است.فارس: وضعیت تأمین مواد اولیه خودروسازان در چه حال است؟معمارباشی: وضعیت تامین مواد اولیه داخلی خودروساز و زنجیره تامین نیز مشخص است، با نرخ های جهانی هم به میزان نیاز خودروسازان، مواد اولیه داخلی در اختیارشان قرار نمی گیرد. با این حال آنچه خودروساز تاکنون انجام داده است افزایش تولید 17 درصدی نسبت به سال قبل و افزایش تحویل 33 درصدی خودرو به مردم بوده است. این اتفاق با وجود شرایط پیچیده کسب و کار در حال حاضر چیزی فراتر از تحقق جهش تولید است. البته موارد گفته شده هیچگاه دلیلی برای کوتاه آمدن از اهداف تدوین شده نبوده و وزارت صمت پیگیر اجرای برنامه های مصوب است اما در ارزیابی اقدامات انجام شده لازم است همه جوانب موضوعات دیده شود. صنعت خودرو با وجود علم و آگاهی از شرایط پیچیده کسب و کار از اجرای برنامه جهشی استقبال کرده است. تخطئه این صنعت به دلیل عدم ریشه یابی درست دلایل اصلی عدم تحقق برنامه ها و همچنین به خاطر عدم ایفای تعهدات سایر دستگاه ها مطمئنا باعث تسری بی انگیزگی برای پیگیری اهداف و برنامه ها خواهد شد.فارس: سخنگوی سازمان تعزیرات حکومتی اعلام کرده که باید 400 هزار دستگاه خودرو تولید و به مردم تحویل داده می شد، ولی امروز فقط 100 هزار دستگاه خودرو به مردم تحویل داده شده است. دلیل این اختلاف بین اهداف و عملکرد چیست؟معمارباشی: همانطور که اعلام شد میزان تولید و تحویل خودروها طی مدت سپری شده از سال جاری به ترتیب 268 هزار دستگاه و 204 هزار دستگاه بوده است. لذا تحویل 100 هزار دستگاه خودرو طی 4 ماه صحت ندارد. از سوی دیگر مناسب است سازمان تعزیرات حکومتی در خصوص وضعیت تحقق برنامه سایر نهادها و دستگاه ها هم ورود داشته باشد تا مشخص شود افزایش تولید امسال خودروساز در چه فضایی اتفاق افتاده است؟ بهتر است این سوال از همه نهادها و دستگاه های مرتبط با تولید پرسیده شود که مسئولیتشان در تحقق جهش تولید چه بوده و در این مسیر چه اقدامی انجام شده است؟ آیا جهش تولید فقط برنامه خودروساز و زنجیره تامین بوده یا اینکه دستگاه های دیگر نیز باید در این مسیر همراهی کنند؟ به بیان دیگر ورودی های این صنعت در این مدت چه بوده است و تناسب خروجی ها با ورودی ها سنجیده شود. نمی شود حداکثر محدودیت ها را در ورودی های یک صنعت اعمال کنیم و خروجی صنعت را بدون توجه به اتفاقات رخ داده در زنجیره بسنجیم.امروز خودروسازان به دلیل اصرار بر اجرای استانداردهایی که به هیچ وجه تناسبی با شرایط حال حاضر کشور ندارد، سر در گم هستند. محصولات تولیدی شرکت ها به دلیل مشکلات شماره گذاری که برایشان ایجاد شده ماه هاست در پارکینگ ها معطل مانده و خودروساز نه تنها هزینه خواب سرمایه، هزینه پارکینگ و جریمه به مشتریان را می پردازد، بلکه در تعیین تکلیف خود عاجز مانده است. حال برای حل این معضلات، سازمان تعزیرات حکومتی کدام گره را گشوده است که امروز از عدم تحقق برنامه ها صحبت می کند؟ ضمنا اگر دوستان دسترسی به آمار و گزارشات درست ندارند مناسب است قبل از اعلام عمومی ارقام و اعدادی که ممکن است تاثیر منفی بر بازار داشته باشد را از مراجع رسمی استعلام کنند تا شائبه ای ایجاد نشود. چرا که امروز صنعت خودرو کشور با هجمه های سنگینی مواجه است که به هیچ وجه متناسب با تلاش و کوشش جهادگران این عرصه نیست.امروز بزرگترین انتقاد از صنعت خودروی کشور متوجه تبیین نشدن درست اقدامات ارزشمند این صنعت نزد آحاد جامعه است. مردم اطلاعی از تلاش صنعتگران این عرصه ندارند و این بزرگترین ایراد وارد بر صنعت خودرو در حال حاضر است. ضمن اینکه در شرایط فعلی هماهنگی و همکاری تنگاتنگ همه نهادها و دستگاه ها پیش نیاز موفقیت صنعت خودرو و همه صنایع است. بر این اساس درخواست ما این است در کنار تبیین واقعیت ها و نقدهای سازنده و منصفانه، در جهاد فعلی صنعتگران، هر نهادی سهم خود را ادا کند تا از شرایط حساس کنونی با موفقیت عبور کنیم.انتهای پیام/
به گزارش خبرنگار اقتصاد بین‌الملل خبرگزاری فارس به نقل از راشاتودی، الکساندر نواک، وزیر انرژی روسیه، اعلام کرد که بهره‌برداری از پروژه‌های عظیم گازی در این کشور تا سال 2025 سهم روسیه از بازار جهانی LNG را به 15 درصد افزایش خواهد داد.روسیه توانسته از سال 2009 به بعد صادرات LNG خود را چهار برابر کند.نواک طی یادداشتی در ژورنال انرژی پالیسی گفت این اتفاق به لطف بهره‌برداری از تاسیسات جدید رخ داد و در شرایط کنونی هم چندین طرح برای افزایش صادرات در دست تولید داریم.لئونید میخلسون، بنیانگذار شرکت نواتک، که بزرگترین شرکت خصوصی تولید گاز در این کشور محسوب می‌شود گفت که سال گذشته میلادی سهم روسیه از بازار جهانی LNG حدود 7 درصد بوده است.بنا به اعلام وزارت انرژی این کشور، روسیه در سال 2019 تولید LNG خود را 50 درصد افزایش داده و به 40.2 میلیارد متر مکعب رسانده است.نخستین تاسیسات تولید LNG در روسیه به نام ساخالین 2 در سال 2019 به بهره‌برداری رسیده است.یکی دیگر از دلایل بالا رفتن این حامل انرژی در این کشور بهره‌برداری از پروژه عظیم یامال در قطب شمال و رسیدن این واحد به حداکثر ظرفیت در دو سال پیش بوده است.نواتک در حال حاضر در حال توسعه تاسیسات یامال است.دولت روسیه با توجه به پیش‌بینی افزایش تقاضا برای LNG در آینده نزدیک بالابردن قابل توجه تولید این حامل انرژی را در دستور کار خود قرار داده است.سال گذشته میلادی، ولادیمیر پوتین، رئیس‌جمهور روسیه، اعلام کرد که انتظار دارد تا سال 2035 تولید LNG این کشور 5 برابر شود.انتهای پیام/
به گزارش خبرنگار اقتصاد بین‌الملل خبرگزاری فارس به نقل از راشاتودی، قیمت فلزات در بازار جهانی از جمله طلا و مس از زمان شروع شیوع کرونا افزایش قابل توجهی داشته به گونه‌ای که طلا از ماه مارس 15 درصد بالا رفته است و مس صنعتی هم طی 4 ماه گذشته رشد 35 درصدی قیمت را تجربه کردند.پیتر شف، مدیر عامل شرکت یوروپسیفیک کپیتال، پیش‌بینی کرده است که قیمت تمام فلزات با تورم بیشتری روبرو خواهد شد.این کارگزار سابق بورس آمریکا، می‌گوید که نسبت به مس پیش‌بینی روند افزایشی را دارد.وی افزود :به دلایل مختلف نسبت به طلا هم روند مشابهی را به خصوص به این دلیل که در صنعت استفاده دارد، طی می‌کند؛ البته به اندازه مس.شف می‌گوید دلیل افزایش قیمت طلا این است که بسیاری از افراد به این نتیجه رسیده‌اند که ارزش دلار آمریکا رو به کاهش گذاشته است.وی می‌گوید مردم در سراسر جهان باید به دنبال جایگزینی برای دلار در راستای تست ارزش دارایی‌های خود باشند.به گفته شف مردم نمی‌توانند فقط به نگه داشتن دلار اکتفا کنند.این کارشناس آمریکایی ادامه داد تقاضا برای طلا به عنوان جایگزین پولی هم از سوی بانک‌های مرکزی کشورها و هم از سوی افراد حقیقی طی ماه‌ها و سال‌های آینده به شکل قابل توجهی رشد خواهد کرد.انتهای پیام/
به گزارش خبرگزاری فارس به نقل از ایمیدرو، امیر خرمی شاد، معاون برنامه ریزی و توانمندی سازمان توسعه و نوسازی معادن و صنایع معدنی در نشست کمیته سرمایه گذاری ایمیدرو درباره طرح فرآوری آهک پی سی سی (PCC) گفت: این طرح به دلیل وجود ذخایر و عیار قابل توجه معادن آهک در منطقه داراب و ارزش افزوده بالای آن، قابلیت توجیه فنی اقتصادی برای اجرا دارد.وی افزود: طرح مذکور، مشکلاتی از نظر فنی، اقتصادی و زیست محیطی ندارد و ایمیدرو آن را با راهبری شرکت تهیه و تولید مواد معدنی ایران اجرا می کند.تامین بودجه طرح احیای مستقیم فولاد کردستانمعاون برنامه ریزی و توانمندی ایمیدرو با اشاره به طرح احداث واحد احیای مستقیم در راستای تکمیل زنجیره فولاد کردستان تصریح کرد: برای استفاده بهینه از بودجه ۱۵۰ میلیون یورویی مازاد فاینانس چین برای طرح های فولاد استانی، ایمیدرو این طرح را اجرا و پس از راه اندازی، طی مراحل قانونی، به طرح فولاد کردستان واگذار می کند.وی افزود: این طرح از مزیت هایی همچون تامین خوراک پایدار، امکان آسان دریافت مجوزها و سفارش تجهیزات به دلیل قرار گرفتن در مناطق محروم و غیره برخوردار است.طرح کربنات؛ استراتژیک و مدرناحمد زینالی، مشاور طرح فرآوری آهک پی سی سی گفت: ظرفیت پیشنهادی این طرح در قالب تولید پودر نانو کربنات کلسیم رسوبی، سالانه 20 هزار تن و هزینه سرمایه گذاری آن حدود 248 میلیارد تومان است.وی افزود: در صورت فعالیت کارخانه به صورت 3 شیفته، برای 142 نفر به صورت مستقیم اشتغال ایجاد می شود. با تولید این محصول به صورت نانو، بخشی از نیاز صنایع تولید کاغذ، مواد غذایی، دارو، مواد شوینده، لاستیک و غیره تامین می شود.زینالی خاطرنشان کرد: طرح احداث کارخانه تولید کربنات کلسیم رسوبی (PCC) از نظر زیست محیطی به دلیل کنترل گاز co2 در فرآیند تولید و جلوگیری از ورود به محیط، در جهان جزو صنایع سبز شناخته می شود و به دلیل نداشتن آلودگی های صنعت سیمان، گرایش به این صنعت افزایش یافته است.وی افزود: بخش قابل توجهی از تجهیزات مورد نیاز این طرح در داخل قابل ساختن است. موضوع دیگر اینکه جزو صنایع استراتژیک و مدرن (به دلیل خاصیت نانویی آن) محسوب می شود.انتهای پیام/
حسین فهیمی در گفت‌وگو با خبرنگار اقتصادی خبرگزاری فارس، در مورد گلایه برخی مخاطبان سامانه «فارس من» مبنی بر این که با وجود سفارش فروش سهام عدالت پولی به حساب آنها واریز نشده و یا مقدار اندکی پول واریز شده است، گفت: از ابتدای آزادسازی فروش 30 درصد سهام عدالت تاکنون حدود 2 میلیون نفر سفارش فروش سهام عدالت خود را‌‌‌‌‌‌‌‌‌‌ دادند که تاکنون سفارش 600 هزار نفر به دلایل مختلف انجام نشده است.وی در توضیح بیشتر گفت: از مهم ترین این دلایل نداشتن شماره تلفن همراه به نام متقاضی و یا فعال نبودن شماره شبای حساب بانکی بوده است.فهیمی گفت: همچنین عدم اجرای سفارش فروش سهام عدالت توسط کارگزاری‌ها اجرا نشده که بر اساس آخرین تصمیم‌گیری قرار شد هر کارگزاری باید به مشتریان خود پاسخ دهد که چرا تقاضا برای فروش سهام عدالت انجام نشده است.سخنگوی ستاد راهبردی آزادسازی سهام عدالت اظهار داشت: کارگزاری‌های بورسی و کارگزاری‌های مرتبط با بانک‌ها تا پایان این ماه فرصت دارند به هر مشتری جداگانه پاسخ دهند که مشکل تقاضای فروش 30 درصد سهام عدالت آنها چیست و اگر کسی پاسخی ندهد، برخورد انضباطی با آن کارگزاری انجام می‌شود.وی با بیان این که عمده سفارش‌ها از طریق بانک‌ها انجام می‌شود گفت: کارگزاری‌های مرتبط با بانک‌ها باید به مردم پاسخ دهند و اگر از اول مردادماه کارگزاری‌ها پاسخ ندهند، با آنها برخورد انضباطی می‌شود.فهیمی همچنین گفت: در مورد کسانی که روش مدیریت غیرمستقیم سهام عدالت را‌‌‌‌‌‌‌‌‌‌ انتخاب کرده‌اند، فعلا تعداد سهام آنها از طریق سامانه سهام عدالت قابل رویت است، اما فروش سهام آنها زمانی امکانپذیر است که شرکت سرمایه گذاری استانی مربوطه وارد بورس شود.سخنگوی ستاد راهبردی آزادسازی سهام عدالت اظهار داشت: هنوز شرکت‌های سرمایه‌گذاری استانی وارد بورس نشده‌اند و کارهای پذیرش آنها در بورس در حال انجام است.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ب
به گزارش خبرنگار اقتصاد بین‌الملل خبرگزاری فارس به نقل از راشاتودی، پکن واشنگتن را متهم کرده است که در حال دامپینگ قیمت پروپانول است و به همین خاطر بر واردات این محصول از آمریکا تعرفه گمرکی اعمال خواهد کرد.از پروپانول نرمال در صنایع دارویی به عنوان محلول و همچنین تولید رزین و آسترهای سلولوزی استفاده می‌شود.وزارت بازرگانی چین اعلام کرد اقدام آمریکا در دامپینگ این محصول باعث خسارت جدی به صنعت تولید پروپانول داخلی این کشور زده است.چینی‌ها قصد دارند از روز 18 جولای تعرفه بالای 250 و یا حتی 260 درصدی بر پروپانول اعمال کنند.وزارت بازرگانی چین در جولای 2019 تحقیقات مربوط به نرخ صادراتی پروپانول آمریکا را درست در بحبوحه جنگ تجاری واشنگتن آغاز شود.دو کشور در ژانویه سال جاری فاز نخست توافق تجاری با یکدیگر را امضا کردند اما طی هفته‌های گذشته شاهد بالا گرفتن دوباره تنش بین چین و آمریکا بر سر مالکیت دریای جنوبی چین هستیم.این مسئله هم می‌تواند مزید بر علت اختلاف بین دو طرف شود.انتهای پیام/
به گزارش خبرنگار اقتصادی خبرگزاری فارس، یکی از مطالبات افکار عمومی و مخاطبان در «سامانه فارس من» با عنوان «به حساب‌های بانکی توسط سازمان امور مالیاتی بررسی شود» ثبت شده است.در متن این مطالبه، افکار عمومی خواستار بررسی حساب‌های بانکی از سوی سازمان امور مالیاتی و نیز دسترسی این سازمان به اطلاعات و دیتای اقتصادی به منظور جلوگیری از فرار مالیاتی است.در این بین از بانک مرکزی و ثبت احوال نام برده شده و از قوه قضاییه خواسته شد تا برای تسهیل این موضوع اقدام و در نهایت با خاطیان در حوزه فرار مالیاتی برخورد شود.به گزارش فارس در اقتصاد کشورهای پیشرفته دنیا این مطالبه بحق، در حال حاضر عملیاتی است و بسیاری از کشورهای اروپایی و آسیایی بدون آنکه از منابع خدادادی نفت برخوردار باشند، از راه مالیات کشورداری می‌کنند.بدین منظور باید قوانین و ساختارهای حکمرانی خوب و ایده آل اقتصاد بدون نفت در تمام فرایندها و رویه‌های حکومت داری جاری شود.داشتن پایگاه‌های اطلاعاتی و دیتای مورد نیاز از شهروندان، یکی از اصول حکمرانی محسوب می‌شود و با وجود گذشت سال‌های متمادی، نهایتا در سال 94 با فراز و نشیب‌ها و فشارهای سیاسی، قانون مالیات‌های مستقیم به نفع شفافیت و ارتقا درآمدهای پایدار اصلاح شد.در ماده 169 مکرر این قانون به موضوع استقرار نظام یکپارچه اطلاعات مالیاتی، پایگاه اطلاعاتی هویتی، عملکردی  و دارایی اشخاص نظیر اطلاعات مالی، پولی، اعتباری، معاملاتی، سرمایه‌ای و ملکی به منظور شفافیت فعالیت‌های اقتصادی تاکید شده است.در این قانون اطلاعات مورد نظر، دسته بندی و مشخص شده و از دستگاه دارنده اطلاعات نام برده شده است.قرار بود از ابتدای سال 95 این قانون عملیاتی شود اما به دلیل فشارها، آماده نبودن زیرساخت‌ها و بهانه تراشی برخی دستگاه‌ها و به خصوص بانک‌ها برای محرمانگی اطلاعات و نظایر آن، اجرایی شدن این قانون حیاتی به درازا کشید.امید علی پارسا رئیس کل سازمان امور مالیاتی 25 خرداد ماه سال جاری با اشاره به اطلاعات ندادن دستگاه‌ها به این سازمان گفته بود: دستگاه‌های اجرایی که هنوز آن گونه که شایسته اداره کشور است، اطلاعات را به سازمان امور مالیاتی نداده اند، بودجه آن دستگاه‌های اجرایی را معلق یا متوقف می‌کنیم تا زمانی که این کار را انجام دهند.به گزارش فارس، علی رغم وجود قانون مصرح و شفاف برای دریافت اطلاعات و تبادل آن با دستگاه‌ دولتی که نقش حاکمیتی دارند، سازمان مالیاتی از ستاد مبارزه با مفاسد اقتصاد نیز مصوبه گرفته است.در همین باره رئیس کل سازمان مالیاتی عنوان کرد: سازمان امور مالیاتی تا پارسال، راهبرد تعامل داشت، اما اکنون بر طبق مصوبه ستاد مبارزه با مفاسد اقتصادی عمل می‌کنیم و باید همه اطلاعات ریز اقتصادی در اختیار سازمان امور مالیاتی قرار گیرد.از همان موقع نامه نگاری‌ سازمان مالیاتی با دستگاه‌های دارنده اطلاعات به ویژه بانک‌ها برای اتمام حجت، شروع و فرصت 2 هفته‌ای به منظور تبادل اطلاعات و دیتا در نظر گرفته شد. در متن این نامه‌ها با این مضمون آمده است:‌ در صورت عدم تمکین برابر مقررات و مصوبات قانونی، خاطیان به دستگاه قضا معرفی می‌شوند.محمود علیزاده معاون فنی و حقوقی سازمان مالیاتی چندی پیش با تایید این موضوع به فارس با اشاره به اینکه در مورد اخذ دیتا و حساب‌های بانکی، مکاتبات متعددی با بانک‌ها صورت گرفته و مهلت 2 هفته‌ای در نظر گرفته شد، عنوان کرده بود:‌ در صورتی که بانکها تمکین نکند، بدون استثنا به عنوان متخلف و جرم در چهارچوب قانون به دستگاه قضا معرفی می‌‌شوند.در همین راستا نیز یک مقام آگاه مالیاتی به فارس گفت: بیش از 31 دستگاه و بانک مخاطب نامه اخیر رئیس کل سازمان امور مالیاتی هستند که ضرب الاجل 2 هفته ای برای آنها در نظر گرفته شده و در صورتی که نظر سازمان برای دریافت اطلاعات برابر قانون تامین نشود، قطعا به دستگاه قضایی معرفی می‌شوند.بیش از یک ماه از التیماتوم سازمان مالیاتی به دستگاه‌ها و بانک‌ها برای ارائه اطلاعات اقتصادی می‌گذرد و قرار بود رئیس کل این سازمان نام دستگاه‌ها را رسانه‌ای کند اما همچنان خبری از این موضوع نیست.امید علی پارسا در این باره گفته بود: دو هفته دیگر (هفته دوم تیرماه)، دستگاه‌های اجرایی را که همکاری کرده اند و یا نکرده اند، اعلام خواهیم کرد.به گزارش فارس، طبق هدف گذاری برنامه ششم توسعه قرار بود درآمدهای مالیاتی (مالیات و گمرک) در سال 99 به رقم 258 هزار میلیارد تومان برسد و رشد متوسط 25.5 درصد داشته باشد. در قانون بودجه این درآمدها 204 هزار میلیارد تومان مصوب شده  که با فرض تحقق کامل این هدف تعیین شده نسبت به قانون حدود 54 هزار میلیارد تومان عقب ماندگی دارد.انتهای پیام/
یاسر فیضی در گفت‌وگو با خبرنگار اقتصادی خبرگزاری فارس، در پاسخ به این پرسش که برای ایجاد اشتغال در مناطق مرزی، از سوی تعاونی مرزنشینان چه کارهایی انجام شده است، گفت:‌ ایجاد اشتغال مرزی در حوزه وزارت کشور و وزارت صنعت، معدن و تجارت است که زیرساخت‌هایی را ایجاد کند یا بازارچه‌هایی ایجاد کند. همچنین وزارت تعاون و کار هم وظیفه دارد برای اشتغال زیرساخت‌هایی فراهم کند و ما تشکل‌های تعاونی‌های مرزنشین هستیم که فلسفه تشکیل ما در مناطق مرزی که کم‌برخوردار هستند، این است که برای تقویت معیشت مرزنشینان و جلوگیری از واردات کالای قاچاق باشیم.به گفته وی، تعاونی‌های مرزنشینان علاوه بر جلوگیری از ورود کالای قاچاق، دربحث امنیت منطقه‌ای و امنیت مرزی کمک می‌کند و جلوگیری از تخلیه مناطق مرزی انجام می‌شود، به گونه‌ای که در برخی از مناطق مرزی مانند شرق و جنوب شرق که کشورهای همسایه از نظر ثبات سیاسی و نظامی دارای مشکل هستند، اما حضور مرزنشینان و فعالیت مرزی به مسئله امنیت کمک می‌کند.فیضی گفت: در حال حاضر 430 شرکت تعاونی مرزنشین ثبت شده است که 364 شرکت فعال است و اعضای تعاونی‌های مرزنشینان براساس آمار وزارت کشور، وزارت صمت و وزارت تعاون که راستی‌آزمایی انجام شده و احراز سکونت مرزنشینان در سامانه یکپارچه مدیریت مرزنشینی احراز شده است، نزدیک 7 میلیون نفر در کشور یعنی 8.3 درصد از جمعیت کشور را تشکیل می‌دهد که در 16 استان مرزی مستقر هستند.رئیس کمیسیون مرزنشینان اتاق تعاون ایران گفت: فعالیت مرزنشینان تا سال 95 خوب بود، اما از 95 به این طرف دچار رکود شد، به علت اینکه دولت معافیت برای مرزنشینان را کاهش داد و این معافیت از نظر حقوق ورودی کالا و تعداد اقلام مشمول را کاهش داد، بنابراین از الان وارد پنجمین سالی می‌شویم که فعالیت مرزنشینان دچار رکود عمیق شده است.فیضی این را هم گفت که دولت فعالیت مرزنشینان را به حاشیه راند و ما 32 ماه دویدیم تا از دولت و مجلس توانستیم معافیت مرزنشینان را به حالت اول برگردانیم، اما بعد از آن دوباره با تحریم‌های آمریکا روبه‌رو شدیم و فعالیت‌های مرزی دچار مشکل شد.فیضی همچنین در مورد ایجاد اشتغال در مناطق مرزی گفت: از محل سود فعالیت‌های مرزنشینی به ایجاد کارخانه خوراک دام در تایباد، ایجاد پمپ بنزین، ایجاد شرکت‌های تعاونی و نیز ایجاد اولین طب تصویری در زاهدان اقدام کردیم و اینها همه از محل سود فعالیت‌های مرزنشینی بوده است.وی گفت: همچنین در تربت جام، ساختمان پزشکان، در سرخس مرکز صنایع دستی و کارگاه قالیبافی، در خواف و قوچان به ایجاد فروشگاه پرداختیم به گونه‌ای که در قوچان جمع‌آوری محصولات کشاورزی مرزنشینان ایجاد کردیم که تمام کشمش مرزداران را با قیمت بالا خریداری و برای کشاورزان صادر می‌کنیم.رئیس کمیسیون مرزنشینان اتاق تعاون ایران در پاسخ به این پرسش که چرا مرزنشینی مرادف واردات شناخته می‌شود و به جای آن، تولید در تعاونی‌های مرزنشینی کمتر دیده می‌شود، گفت: در مجموعه تعاونی‌های مرزنشینان، بالاترین رکن تصمیم‌گیری، مجمع تعاونی‌های مرزنشینی است که آنها تصمیم می‌گیرند، سود حاصله را صرف چه کارهایی بکنند. از طرفی شرکت‌های تعاونی مرزنشینی با موضوع مبادلات مرزی و تعاونی نوع توزیعی شکل گرفته‌اند و اصل شرکت‌های تعاونی هم به عنوان شرکت ارائه خدمات هستند.وی گفت: البته در برخی استان‌ها کارهایی انجام شده مانند اینکه کالای واسطه‌ای را بخرد و دست دلالان را از بازار کشاورزان حذف کند. بنابراین شرکت تعاونی وقتی ایجادمی‌شود، باید کالای ارزان به دست اعضایش برساند و در مجمع عمومی شرکت‌ها که بالاترین رکن تصمیم‌گیری است، مردم تصمیم می‌گیرند با سود حاصل از فعالیت تجاری خود فروشگاه بگیرند یا کارخانه بزنند یا به دلیل تنگی معیشت مردم، سود را به صورت نقدی بین آنها توزیع کنند.فیضی همچنین در مورد اینکه چرا شرکت‌های تعاونی مرزنشینی در مناطق کوله‌بری آنها را ساماندهی نکردند، گفت: فعالیت مرزنشینی مصادف با تعاونی‌های مرزنشینی شده است، در حالی که فعالیت کوله‌بری، ملوانی، واردات ته‌لنجی و پیله‌وری هم نوعی فعالیت مرزنشینی تلقی می‌شود، اما تعاونی مرزنشینان تعریف خود را دارند و ما نمی‌توانیم کوله‌بری را ساماندهی کنیم. فعالیت آنها با ما فرق می‌کند. دولت باید کوله‌بری را ساماندهی کند. فعالیت ته‌لنجی در سه استان و فعالیت کوله‌بری در چهار استان، اما فعالیت مرزنشینی در 16 استان مستقر است.رئیس کمیسیون مرزنشینان اتاق تعاون ایران در مورد اینکه آیا واقعا 7 میلیون مرزنشین در کشور داریم و یا اینکه عده زیادی از آنها تهران‌نشین بوده و کارت مرزنشین دارند، گفت: نه خیر این گونه نیست که تهران‌نشین به نام مرزنشین نداریم. سال 91 در مورد این آمار راستی‌آزمایی شد و کارت الکترونیک برای مرزنشینان صادر شد. هویت افراد راستی‌آزمایی شد، زیرا وزارت صنعت، وزارت کشور و وزارت تعاون مسئول راستی‌آزمایی بود.به گفته فیضی، طبق معیارهای وزارت صنعت، کسی مرزنشین تلقی می‌شود که حداقل سه سال سابقه سکونت در مناطق مرزی داشته باشد و اگر می‌گوید ساکن فلان روستا است، باید از شورای روستا، دهیار، بخشدار و یا فرماندار محل تأئیدیه سکونت بگیرد و فرم مشخصات سرپرست و افراد تحت تکفل تکمیل کند و مدارک را به دفاتر پیشخوان دولت الکترونیک با کدپستی محل سکونت ارائه کند و در نهایت در سامانه شرکت تار (تبادل اسناد رسمی) که طرف قرارداد سازمان توسعه تجارت است این اطلاعات ارائه شود و در آنجا بعد از راستی‌آزمایی، کارت الکترونیک برای مرزنشین صادر و به نشانی اعلام شده پست می‌شود و یعد از این مرحله که احراز هویت شد، با داشتن کارت الکترونیک به شرکت تعاونی مراجعه می‌کند.وی گفت: مرزنشینان در پنج سال گذشته به دلیل حذف معافیت‌ها نتوانستند فعالیت خوبی داشته باشند و فعالیت رسمی و غیررسمی آنچنانی ندارند، البته همه فعالیت‌های ما رسمی است و کسانی که احراز هویت می‌شوند، در راستی تقویت معیشت‌شان و جلوگیری از واردات کالای قاچاق یک سهمیه ارزی باید داشته باشند که بعد از ابلاغ قانون ساماندهی مبادلات مرزی، این سهمیه به مرزنشینان اختصاص نیافت و مرزنشینان برای واردات کالا ملزم شدند ابتدا کالایی صادر کنند و در قبال صادرات، اقدام به واردات کنند.فیضی گفت: تعاونی‌های مرزنشینان از محل صادرات اقدام به واردات می‌کنند و برای واردات برنج در هر کیلو بین 400 تا 600 تومان معافیت دارند، در حالی که ارز 4 هزار و 200 تومان که به بخش خصوصی داده می‌شود، برای واردات برنج در هر کیلو حدود 8 هزار تومان مزیت دارد، بنابراین معافیت بخش خصوصی از مرزنشینان هم بیشتر است.رئیس کمیسیون مرزنشینان اتاق تعاون ایران گفت:‌ارزش حجمی و دلاری کالاهای صادراتی مرزنشینان سه برابر ارزش واردات آنها است.وی در برابر این پرسش که آمار کشوری صادرات مرزنشینان چقدر است، گفت: آمار را باید گمرک بدهد و ما آمار کشوری نداریم، اما قبل از سال 95 به عنوان مثال در استان خراسان رضوی در مقابل 140 میلیون دلار صادرات، فقط 45 میلیون دلار واردات انجام شد. ما آمار کشوری نداریم و نمی‌توانند ما را به واردات متهم کنند.وی تأکید کرد: ما متولی سامانه راستی‌آزمایی مرزنشینان نیستیم و تعداد 7 میلیون مرزنشین توسط سامانه سازمان توسعه تجارت، احراز هویت و راستی‌آزمایی شده است.وی گفت: ارزش کالای صادراتی ما سه برابر کالای وارداتی مرزنشینان است.به گزارش خبرگزاری فارس، برخی مخاطبان سامانه «فارس من» با ثبت موضوع «ایجاد اشتغال در مناطق مرزی» خواستار پاسخگویی مسئولان شدند.انتهای پیام/ب
به گزارش خبرگزاری فارس به نقل از گمرک سیدروح اله لطیفی سخنگوی گمرک با اشاره به صادرات 13 میلیون دلاری مرغ در سه ماهه نخست سال جاری، اظهار داشت: در بین مقاصد صادراتی افغانستان با چهار هزار و 116 تن به ارزش هشت میلیون و 185 هزار و 275 دلار و عراق با دو هزار و 523 تن به ارزش سه میلیون و 599 هزار و 287 دلار و ونزوئلا با 264 تن به ارزش 585 هزار و 205 دلار، به ترتیب در رتبه های اول تا سوم صادرات این محصول از کشورمان قرار دارند و کشورهای عمان، مغولستان و قطر در رتبه های بعدی قرار گرفتند.وی در خصوص بخشنامه عوارض صادراتی مرغ توضیح داد: بر اساس نامه دفتر مقررات صادرات و واردات وزارت صمت از 20 خرداد، به دلیل تولید مرغ مازاد و در حمایت از تولید کنندگان موقتا عوارض صادراتی از کیلویی پنج هزار تومان به هزار و 500 تومان کاهش یافت و مجددا این دفتر طی مکاتبه ای به گمرک ایران بازگشت عوارض صادراتی به رویه قبل یعنی کیلویی پنج هزار تومان، از اول مرداد ماه را اعلام کرد که دفتر صادرات گمرک نیز، این موضوع را طی بخشنامه ای به گمرکات اجرایی اعلام کرده است.انتهای پیام/
به گزارش خبرنگار اقتصادی خبرگزاری فارس، در هفته های اخیر و با توجه به طرح مجلس یازدهم برای اعطای کارت اعتباری خرید کالاهای اساسی و دارو به مردم، مجددا بحث کارت های اعتباری خرید در کشور داغ شده است.*طرح مجلس برای توزیع کالاهای اساسی با کارت اعتباریسید محمدرضا میرتاج الدینی نائب‌رئیس کمیسیون برنامه، بودجه و محاسبات مجلس شورای اسلامی در تاریخ 22 تیرماه گفت: طرح «تضمین دسترسی دهک‌های متوسط و پائین جامعه به کالاهای اساسی و دارو» از سوی برخی نمایندگان ارائه شده است. هدف این طرح تضمین دسترسی آسان گروه‌های هدف یعنی اقشار متوسط و پایین جامعه به کالاهای اساسی و دارو است.میرتاج الدینی با تاکید بر اینکه کالاهای اساسی و دارو با ارز چهار هزار و 200 تومانی و بعضاً نیمایی تهیه می‌شود و دولت در توزیع این اقلام همیشه با مشکلاتی روبه‌رو بوده است، افزود: در این طرح کالاها کدبندی می‌شود و به‌صورت کارت اعتباری یا الکترونیک در اختیار سرپرستان خانوار قرار می‌گیرد که بتوانند کالاهای اساسی مانند برنج، گوشت، مرغ، روغن و حتی دارو را توسط این کارت‌ها با قیمت دولتی تهیه کنند.حال این سوال مطرح می شود که چرا نمایندگان مجلس به سراغ تهیه این طرح رفته اند؟*کاهش چشمگیر سرانه مصرف گوشت قرمزدر سال های اخیر و حتی با وجود واردات کالاهای اساسی با ارز ترجیحی 4200 تومانی، قیمت این کالاها افزایش چشمگیری داشته که منجر به کاهش قابل توجه مصرف آنها توسط خانوارها شده است.به عنوان مثال، براساس آمارهای اعلام شده توسط حمید رضا جلالی رییس گروه آمارهای دام و طیور  دفتر کشاورزی مرکز آمار ایران، بررسی سری زمانی سرانه مصرف گوشت نشان می‌دهد مصرف گوشت قرمز کاهشی بوده به نحوی که از ٨ کیلوگرم و ٧٠٠ گرم در سال ١٣٩٠ به حدود ٦ کیلوگرم در سال ١٣٩٦ رسیده است. اما در بازار، گوشت مرغ به عنوان جایگزین گوشت قرمز مطرح است. در حالی که سرانه مصرف گوشت مرغ در سال ١٣٩٠، ١٧ کیلو و ٦٠٠ گرم بوده است این رقم در سال ١٣٩٦ به بیش از ٢١ کیلوگرم رسیده است.همچنین آمارهای اعلام شده توسط ماکنعلی رییس سازمان دامپزشکی کشور حاکی از این است که سرانه مصرف گوشت مرغ در سال 98 به حدود ۳۲ کیلوگرم رسیده است.هرچند عواملی مانند تبلیغ برای مصرف گوشت سفید و مضرات گوشت قرمز هم بر روی کاهش چشمگیر سرانه مصرف گوشت قرمز و افزایش قابل توجه سرانه مصرف گوشت سفید در سال های اخیر، موثر بوده اند؛ اما تردیدی نیست که مهمترین علت این موضوع، افزایش چشمگیر قیمت گوشت قرمز است.*تجربیات جهانی استفاده از کارت اعتباری برای حمایت از اقشار ضعیفبرای اصلاح این وضعیت، سالهاست که در بسیاری از کشورهای جهان، کارت اعتباری یا همان کوپن الکترونیک در اختیار اقشار ضعیف قرار می گیرد تا امکان دسترسی آسان آنها به کالاهای اساسی با قیمت مناسب فراهم گردد.در یکی از گزارش های مرکز پژوهش های مجلس شورای اسلامی درباره تجربیات جهانی استفاده از کارت اعتباری برای حمایت از اقشار ضعیف آمده است: «با توجه به هزینه بالای چاپ کوپن‌های کاغذی و همچنین فساد و تقلب، امروزه کوپن الکترونیک جایگزین کوپن کاغذی شده است. در حال حاضر نوعی کوپن الکترونیک به نام EBT در آمریکا متداول است و دارندگان آن می‌توانند مزایا را به دو صورت غذایی و یا نقدی دریافت کنند. این شیوه پرداخت در 50 ایالت آمریکا رایج است و از سال 2004 تحت عنوان SNAP «برنامه غذایی کمکی مکمل» اجرا شده است. دارندگان این کارت‌ها می‌توانند با مراجعه به فروشگاه‌های مجاز مورد تأیید، به تهیه مایحتاج خود شامل نان و غلات، میوه و سبزیجات، گوشت، ماهی، مرغ و لبنیات اقدام کنند. البته خرید برخی کالاها همچون مشروبات الکلی، دخانیات، صابون، محصولات کاغذی، لوازم خانگی، ویتامینها، داروها و غذای گرم ممنوع است. مزایای نقدی این کارت‌ها نیز شامل کمک‌های عمومی دولت، کمک‌های موقت برای خانواده‌های نیازمند و پناهندگان است و می‌توانند برای دریافت پول نقد به دستگاه‌های خودپرداز مراجعه کنند.برنامه SNAP در کاهش فقر و سوءتغذیه موفق عمل کرده است. یکی از علل موفقیتSNAP ، اتکای آن به بخش خصوصی برای فراهم کردن دسترسی کارامد به مواد غذایی از طریق فروشگاه‌های مواد غذایی و دیگر خُرده‌فروشی‌هاست. اتکای این برنامه به سیستم بازار آزاد از ابتدا از ویژگی‌های این برنامه بوده است. همچنین محدودیت‌های مواد غذایی در این برنامه بسیار کم است و دارندگان این کارت‌ها می‌توانند بر اساس قیمتها، نیازهای تغذیه‌ای، سلیقه و ترجیحات خود به تهیه اقلام مورد نیاز اقدام کنند. بنابراین یکی از مشخصه‌های بارز SNAP تنوع مواد غذایی و دادن حق انتخاب به مصرف‌کنندگان است.اگرچه وجود تقلب و فساد در SNAP کم است، اما جلوگیری از آن به طور جدی در برنامه لحاظ شده و جریمه‌هایی برای متخلفان در نظر گرفته شده است. دریافت پول نقد کمتر توسط دارنده کارت در ازای استفاده از مزایای کارت توسط فروشنده و خرید کالاهای دیگری بجز اقلام مشخص شده در کارت، عدم صلاحیت خانوار برای دریافت کمک و ارائه اطلاعات نادرست، نمونه‌هایی از موارد تخلف در این برنامه هستند».*حمایت کارشناسان از ارائه کارت اعتباری به مردمبسیاری از کارشناسان هم موافق ارائه کارت اعتباری بابت خرید کالاهای اساسی به اقشار ضعیف هستند. به عنوان مثال،  میثم پیله فروش کارشناس اقتصادی در گفت‌وگو با خبرنگار فارس درباره این موضوع گفت: «باید ارتباط معیشت و زندگی روزمره مردم و تأمین نیازهای اساسی آنها را از افزایش نرخ ارز جدا کنیم و این روش هم با کارت هوشمند سبد کالا امکانپذیر است، ما زیرساخت‌های کارت ملی و شبکه بانکی اینترنتی را در کشور داریم بنابراین تأمین نیازهای اساسی مردم امکانپذیر است تا مردم مطمئن باشند هر اتفاقی افتاد دسترسی آنها به نیازهای اساسی با قیمت‌های مطمئن، تضمین شده است».حال باید دید که طرح «تضمین دسترسی دهک‌های متوسط و پائین جامعه به کالاهای اساسی و دارو» به تصویب کمیسیون برنامه و بودجه مجلس می رسد و راهی صحن علنی مجلس خواهد شد یا خیر؟به گزارش فارس، مخطبان خبرگزاری با ثبت سوژه‌ای در سامانه فارس من با عنوان دولت برای عرضه کوپنی کالاهای اساسی اقدام کند خواستار پیگیری این موضوع شده بودند.انتهای پیام/
حسین درودیان در گفت‌وگو با خبرنگار اقتصادی خبرگزاری فارس در مورد وضعیت نظارت برای روند تولید و عرضه ماسک ، توسط اصناف گفت: ماسک‌های تولیدی توسط اصناف؛ صنعتی نیست و در این بخش، تولیدات کارگاهی ماسک انجام می‌شود.معاون هماهنگی و بازرسی و نظارت اتاق اصناف تهران با تاکید بر اینکه نظارت بر واحدهای تولیدی ماسک  بر عهده وزارت صنعت، معدن و تجارت است، افزود: بازرسی اصناف فقط در بخش عرضه نظارت را برعهده دارند.وی افزود: تولید‌کنندگان داخل شبکه کاملا تحت نظارت واحدهای بازرسی و اتحادیه پوشاک  هستند اما ممکن است بخشی از تولیدات خارج از شبکه نجام شودد که قاعدتا کنترل و نظارتی در مورد آنها وجود ندارد.درودیان با بیان اینکه تاکنون گزارشی از قاچاق ماسک به بازرسی اصناف نرسیده است،  گفت: با توجه به نیاز  تولیدات داخلی در بازار  داخلی عرضه می‌شود.انتهای پیام/
به گزارش خبرنگار اقتصادی خبرگزاری فارس، برخی مخاطبان سامانه «فارس من» با ثبت سوژه ای با عنوان «لزوم ارائه ماسک به قیمت کارخانه در اماکن عمومی» ارائه ماسک به مردم با قیمت مناسب را خواستار شده بودند. در این مورد با بهرام شهریاری گفت و گو کردیم. وی به خبرنگار فارس گفت: در حال حاضر قیمت ماسک سه‌لایه در کشور 1500 تومان است در حالی که در کشورهای دیگر با قیمت 30 تا 40 سنت یعنی حدود 6 هزار تومان عرضه می‌شود.وی با بیان اینکه کانال‌هایی که پوشاک را به کشور قاچاق می‌کردند حالا در زمینه قاچاق ماسک به کشورهای همسایه به ویژه عراق و افغانستان و حتی ترکیه فعال شده‌اند، گفت:‌ تولید روزانه ماسک در ایران بیش از 10 میلیون عدد است و در صورت تأمین مواد اولیه می‌توانیم خیلی زود به تولید 30 میلیون ماسک نیز برسیم.شهریاری ادامه داد: ساخت ماشین‌آلات لازم برای تولید ماسک نیز در کشور در حال انجام است و تا یک سال آینده تولید ماسک با دستگاه رونق خواهد گرفت.وی در ادامه پیشنهاد کرد تولیدکنندگان ماسک با ایجاد کمپین فروش مستقیم، واسطه ها را از بازار حذف کنند.به گفته نایب‌رئیس اتحادیه تولید و صادرات نساجی و پوشاک، این اقدام در جهت ثبات قیمت ماسک در بازار خواهد بود و واسطه ها را حذف می کند.وی افزود: در حال حاضر قیمت فروش ماسک توسط اکثر کارخانه ها ۱۵۰۰ تومان است اما این محصول با قیمت بسیار بالایی به مصرف کننده می رسد. دلیل اصلی این اتفاق حضور واسطه های بسیار در بازار است.وی ادامه داد: باید تا جایی که امکان دارد فروش کارخانه ها به این افراد واسطه متوقف شود و ماسک را به طور مستقیم به دست مصرف کننده برسانیم.به گفته شهریاری، در حال حاضر اکثر سازمانها سعی در خرید ماسک از مراکز تولید دارند تا بتوانند ماسک را با قیمت پایین تری در اختیار کارمندان و خانواده آنها قرار دهند، بنابراین در صورت راه اندازی«کمپین فروش مستقیم ماسک به مردم» می توان این محصول را مستقیماً به مصرف کننده واقعی عرضه کرد.انتهای پیام/
به گزارش خبرنگار اقتصادی خبرگزاری فارس، بورس پس از چندماه رشد ناهمگون در نمادهای کوچک و بزرگ، کمی به آرامش رسیده است. رشد 600 هزار واحدی شاخص کل بورس طی یک ماه گذشته نشان می دهد، برخی نمادها طی هفته های گذشته با رشد قابل توجهی مواجه شده اند.نمادهایی که تا دیروز از آنها به عنوان نماد شاخص ساز یاد می شد، از روز چهارشنبه با ریزش مواجه شده و امروز نیز این نمادها با صف‌های فروش چندصدمیلیونی همراه هستند.نمادهایی مانند وبصاد، وتجارت، فولاد، فملی، وغدیر و شتران که در هفته های گذشته از آنها به عنوان نمادهای شاخص ساز یاد می شد، انتظار می رفت امروز با صف های فروش خود شاخص کل را تا 4 درصد منفی کنند. اما نمادهای کوچک که طی هفته های گذشته اصطلاحا از بازار جا مانده بودند، امروز خود را بالا کشیده و تا حدود زیادی از منفی شدن بازار جلوگیری کردند.شاخص کل با کاهش تقریبا 30000 واحدی نشان داد تاثیر نمادهای شاخص ساز این بار در قرمز کردن بازار نقش بسزایی دارند. البته باید این نکته را نیز در نظر گرفت که هنوز نمادهایی مانند خودرو، خساپا، شپنا، شستا و عرضه های اولیه هنوز باز نشده اند.اما نکته قابل توجه مثبت بودن شاخص هم وزن در روز کاهش شدید شاخص کل است. شاخص هم وزن تا زمان نگارش این گزارش بیش از 5000 واحد رشد کرده است. در تحلیل این پدیده باید گفت شاخص کل تمایز میان سهام‌های بزرگ و کوچک قائل می‌شود؛ ولی شاخص هم وزن، وزن یکسان برای همه شرکت‌ها در نظر می‌گیرد. از دید فعالان بازار سرمایه، شاخص کل هم وزن دید شفاف‌تری نسبت به روند بازار می‌دهد و امتیاز بیشتر سهم‌های شاخص ساز در محاسبات شاخص کل، را از آنان می‌گیرد. وقتی شاخص هم وزن منفی است یعنی بازدهی بیش از نصف شرکت‌های بازار کاهش‌یافته است و زمانی که شاخص هم وزن مثبت باشد یعنی بازدهی بیش از نصف شرکت‌های بازار رشد کرده است.باید مثبت شدن شاخص هم وزن در روز های آتی را اتفاقی خوب برای بورس تحلیل کرد. یعنی زمانی که نمادهای شاخص ساز با صف های خرید طویل خود در حال تغییر شاخص به سمت مثبت شدن بازار و نادیده گرفتن رشد نکردن شاخص های کوچک بودند. در روزهایی که شاخص های بزرگ در حال تجربه روزهای صف فروش هستند، صف های خرید در نمادهای کوچک می تواند تا حدودی آینده بازار را روشن و شفاف کند.این چرخش خرید و فروش در بازار از نمادهای بزرگ به سمت نمادهای کوچک می تواند شاخص را با اصلاح مناسبی مواجه کند و از این طریق به آینده بورس بدون افزایش قیمت های کاذب امیدوار بود.انتهای پیام/
"به گزارش خبرگزاری فارس به نقل از مرکز آمار ایران، جواد حسین زاده رئیس مرکز آمار ایران به تحلیل بازار کار در فصل بهار 99 پرداخت و گفت: بررسی نتایج حاکی از مشهود بودن اثر کووید ١٩ بر بازار کار کشور در فصل بهار نسبت به فصل مشابه سال قبل است. مطابق این نتایج، جمعیت غیر فعال کشور افزایش و جمعیت شاغل و بیکار کشور (جمعیت فعال) با کاهش ملموسی مواجه شده است.وی ادامه داد: بررسی نرخ مشارکت اقتصادی (نرخ فعالیت) جمعیت ١٥ ساله و بیش‌تر در بهار ١٣٩٩ نشان می‌دهد که ٤١٠ درصد جمعیت در سن کار (١٥ ساله و بیش‌تر) از نظر اقتصادی فعال بوده‌اند؛ یعنی در گروه شاغلان یا بیکاران قرار گرفته‌اند. هم‌چنین نتایج نشان می‌دهد که نرخ مشارکت اقتصادی در بین زنان نسبت به مردان و در نقاط شهری نسبت به نقاط روستایی کم‌تر بوده است.رئیس مرکز آمار ایران افزود: بررسی روند تغییرات نرخ مشارکت اقتصادی کل کشور نشان می‌دهد که این شاخص، نسبت به فصل مشابه در سال قبل (بهار١٣٩٨)، ٣.٧ درصد کاهش داشته است. بعبارت دیگر در فصل بهار سال جاری نسبت به فصل مشابه سال قبل حدود ٢ میلیون نفر از بازار کار خارج شده‌اند که بیش از ١ میلیون و ٢٠ هزار نفر آن را زنان و ٩٧٠ هزار نفر  آنرا مردان تشکیل می‌دهند.وی در پاسخ به این سوال که آیا در بهار ١٣٩٩ نسبت به بهار  ١٣٩٨ نسبت اشتغال  تغییری کرده است؟ میزان تغییرات آن چه مقدار بوده است؟ بیان داشت: در بهار ١٣٩٩، بررسی نسبت اشتغال جمعیت ١٥ ساله و بیش‌تر بیانگر آن است که ٣٦٩ درصد از جمعیت در سن کار (١٥ ساله و بیش‌تر) شاغل بوده‌اند. این شاخص در بین مردان بیش‌تر از زنان و در نقاط روستایی بیش‌تر از نقاط شهری بوده است.حسین زاده تصریح کرد: ارزیابی این شاخص گویای آنست که در بهار ١٣٩٩ نسبت به بهار ١٣٩٨، نسبت اشتغال به میزان ٢.٩ درصد کاهش یافته است و در واقع در بهار سال جاری نسبت به فصل بهار سال گذشته حدود ١ میلیون و ٥٠٠ هزار نفر از جمعیت شاغل کاسته شده است.به گفته رئیس مرکز آمار، چنانچه میدانید با شیوع بیماری کووید ١٩ بسیاری از کسب و کارها به حالت تعطیل یا نیمه تعطیل درآمدند و بعبارت دیگر در ماه‌های اخیر بازار کار نه تنها در کشور ما بلکه در کل جهان متاثر از این بحران بوده است که به طرق مختلف این اثرات نمود پیدا کرده‌اند، بررسی نتایج طرح آمارگیری نیروی کار نشان می‌دهد این بیماری بازار اشتغال ایران را به شدت تحت تاثیر قرار داده است.انتهای پیام/"
به گزارش خبرگزاری فارس به نقل از روابط عمومی بنیاد مستضعفان، سید پرویز فتاح در حاشیه بازدید از پروژه تونل انتقال فاضلاب غرب تهران به تصفیه خانه فیروزبهرام در جنوب غربی پایتخت اظهار کرد: این پروژه که طول آن ۱۱ کیلومتر است و ۱۰ کیلومتر آن بصورت مکانیزه حفاری می‌شود، توسط بنیاد مستضعفان در حال اجرا است و با تکمیل این تونل، فاضلاب مناطق غرب و جنوب غرب تهران به تصفیه خانه فیروزبهرام منتقل می‌شود و پس از تصفیه، برای مصارف صنعتی و کشاورزی قابل استفاده است.رئیس بنیاد مستضعفان با بیان اینکه این تونل ۱۱ کیلومتری قابلیت انتقال فاضلاب مناطقی از تهران را دارد که جمعیتی بالغ بر ۳.۵ میلیون نفر را در خود جای داده اند، گفت: با تکمیل این تونل، سالانه ۱۸۰ میلیون متر مکعب آب برای مصارف صنعتی و کشاورزی فراهم می‌شود که معادل حجم آب مخزن سد کرج است.وی گفت: در حال حاضر این پروژه حدود ۸۰ درصد پیشرفت فیزیکی دارد و انشالله با تکمیل این تونل تا پایان سال، خط انتقال فاضلاب غرب تهران به بهره برداری خواهد رسید.فتاح با اشاره به حفر تونل فاضلاب غرب تهران توسط یکی از پیشرفته‌ترین دستگاه‌های تمام الکترونیک حفاری (تی بی ام) گفت: این تونل با آخرین تکنولوژی روز دنیا در حال احداث است و در آن ابزار‌های دقیقی برای رصد میزان فشار وارد بر تونل و میزان تنش بر آن تعبیه شده است.رئیس بنیاد مستضعفان تاکید کرد: نکته حائز اهمیت آن است که عملیات طراحی و اجرای این تونل که قطر بیرونی آن ۳.۸ متر است، به دست متخصصان ایرانی انجام شده و کارگران و مهندسان توانمند کشور به صورت شبانه روزی، در شرایط سخت کار در زیر زمین تلاش می‌کنند تا با اتمام عملیات حفر این تونل و فراهم شدن امکان انتقال فاضلاب غرب و جنوب غرب تهران به تصفیه خانه فیروزبهرام، زمینه تامین آب مورد نیاز صنعت و کشاورزی در حاشیه تهران را تامین کنند.  وی بیان کرد: بنیاد مستضعفان به عنوان پیمانکار این پروژه بزرگ همه تلاش خود را به کار می‌گیرد تا این تونل هرچه سریعتر تکمیل و خط انتقال فاضلاب غرب تهران تا پایان سال به بهره برداری برسد.به گزارش روابط عمومی بنیاد مستضعفان، با تکمیل این پروژه، میزان برداشت آب از منابع زیرزمینی نیز به میزان ۱۸۰ میلیون متر مکعب در سال صرفه جویی می‌شود که این خط انتقال، علاوه بر صرفه جویی در مصرف آب منابع زیرزمینی، از کاهش سطح آب‌های زیرزمینی و همچنین فرونشست در مناطق مختلف جلوگیری خواهد کرد.انتهای پیام/
به گزارش خبرگزاری فارس به نقل از پایگاه اطلاع رسانی اداره کل بنادر و دریانوردی سیستان و بلوچستان، بهروز آقایی اظهار داشت: ششمین کشتی از محموله 75 هزار تنی گندم اهدایی هند به افغانستان در بندر شهید بهشتی چابهار پهلوگیری کرد و بلافاصله عملیات تخلیه آن آغاز شد.وی اظهار کرد: کشتی کاشان حامل  355 دستگاه کانتینر 20 فوت و وزن تقریبی 8875  تن از محموله گندم ترانزیتی اهدایی هند به افغانستان طبق برنامه از پیش تعیین شده، روز جمعه 27 تیر ماه وارد بندر شهید بهشتی و بلافاصله پس از پهلودهی عملیات تخلیه آن آغاز شد.مدیر کل بنادر و دریانوردی سیستان و بلوچستان با اعلام اینکه این ششمین پارت از محموله 75 هزار تنی ترانزیتی کمک های انسان دوستانه دولت هند به افغانستان از طریق بندر چابهار است افزود: از ابتدای سال جاری تاکنون 38 هزار و 500 تن گندم اهدایی هندوستان در قالب پنج محموله از طریق این بندر استراتژیک وارد و به صورت حمل یکسره از طریق مرز میلک – زرنج به افغانستان منتقل شده است.آقایی با اشاره به ورود دیگر محموله های کمک های انسان دوستانه هند به افغانستان از طریق دروازه ملل در ماه های آینده، اذعان کرد: در حالی شاهد رونق صادرات و واردات در بندر شهید بهشتی چابهار هستیم که اقتصاد همه کشورهای جهان تحت تأثیر اپیدمی کرونا ویروس قرار گرفته است.او  با اشاره به خروج این محموله پس از انجام تشریفات گمرکی از بندر چابهار به مرز افغانستان، اضافه کرد: با توجه به روند انتقال گندم ترانزیتی هند به افغانستان از طریق بندر شهید بهشتی و به منظور افزایش صادرات، ترانزیت و کاهش هزینه های حمل و نقل، کانتینرهای حامل محموله گندم با حمل دو سر بار در مسیر برگشت برای انتقال بار ترانزیتی صادراتی افغانستان به هند استفاده می شود.مدیر کل بنادر و دریانوردی استان با بیان اینکه بندر چابهار نزدیکترین مسیر ترانزیتی هند به افغانستان و سایر کشورهای حوزه CIS است، خاطرنشان کرد: همچنین با توجه به میزان تجارت هند با افغانستان و نیاز این دو کشور به مسیر مواصلاتی دریایی، این بندر استراتژیک مناسب ترین گزینه برای دو طرف محسوب می شود.انتهای پیام/
ایمان محرابی‌نیا در گفت‌وگو با خبرنگار اقتصادی خبرگزاری فارس، در تشریح آخرین وضعیت ترافیکی جاده‌ها‌، اظهار کرد: بر اساس اطلاعات‌ سامانه‌های ترددشمار برخط و دوربین‌های نظارت تصویری، در حال حاضر اغلب محورهای مواصلاتی کشور باز است و تردد در آن‌ها به روال عادی جریان دارد.‌* ثبت بیش از 232 هزار تردد در یک روز در آزادراه کرج-قزوین و بلعکسمسؤول سالن عملیات مرکز مدیریت راه‌ها بیان کرد:‌ در شبانه‌روز گذشته‌ آزادراه کرج-تهران با 123 هزار و 264 تردد، آزادراه کرج-قزوین با 113 هزار و 529 تردد و آزادراه قزوین-کرج با بیش از 109 هزار تردد پرترددترین جاده های کشور بود.* سهم وسایل نقلیه سنگین در ترافیک راه ها 12.1 درصدوی اظهار کرد: کل تردد ثبت شده در شبانه‌روز گذشته در جاده‌ها‌ بر اساس رصد  2278 دستگاه ترددشمار جاده ای، نسبت به روز قبل 4.7 درصد کاهش دارد، در همین مدت همچنین سهم وسایل نقلیه سنگین در ترافیک راه ها 12.1 درصد، بیشترین تردد بین ساعات 19 تا 20 و کمترین تردد بین ساعات 4 تا 5 صبح ثبت شد.*  ترافیک نیمه سنگین در آزادراه قزوین-کرج-تهرانمسؤول سالن عملیات مرکز مدیریت راه‌ها گفت: دوربین‌های نظارت تصویری تردد روان در محورهای ‌هراز، فیروزکوه و کندوان، آزادراه تهران - شمال و آزادراه قزوین - رشت در مسیر رفت و برگشت را نشان می‌دهد.وی از بروز ترافیک نیمه سنگین در آزادراه قزوین-کرج-تهران حدفاصل پایانه شهید کلانتری تا پل کلاک خبر داد.مسؤول سالن عملیات مرکز مدیریت راه‌ها اضافه کرد: در محورهای شمالی بارش و مداخلات جوی خاصی گزارش نشده است.* انسداد 7 جاده به دلیل نداشتن ایمنی‌مسؤول سالن عملیات مرکز مدیریت راه‌ها اظهار کرد: در حال حاضر محور قزوین-همدان در کیلومتر 110‌‌، محور فرعی شمشک-دیزین، جاده خرم آباد-پل‌دختر ‌در استان لرستان، جاده رامیان-اولنگ-شاهرود و جاده شهداد-نهبندان در استان کرمان به دلیل نداشتن ایمنی مسدود است.محرابی نیا افزود: همچنین محور فنوج-اسپکه واقع در جنوب استان سیستان و بلوچستان‌ و جاده مشهد - کلات واقع در استان خراسان رضوی تا اطلاع بعدی، به دلیل نبود ایمنی کافی مسدود است.انتهای پیام/
به گزارش خبرگزاری فارس به نقل از وزارت صنعت، معدن و تجارت، این وزارتخانه در اطلاعیه‌ای با  رد هر گونه کمبود در تولید و تامین ماسک مورد نیاز مردم و کادر درمانی، از وجود 18 میلیون عدد ماسک در انبارها خبر داد و اعلام کرد: وزارت صنعت، معدن و تجارت آمادگی دارد تا در هر نقطه از کشور که وزارت بهداشت، درمان و آموزش پزشکی اعلام کند، مقادیر انبوه ماسک را تحویل دهد.براساس اعلام وزارت صنعت، معدن و تجارت، ظرفیت تولید روزانه یازده میلیون عدد ماسک در کشور فراهم شده است.در این اطلاعیه، با اشاره به تلاش همه‌جانبه تولیدکنندگان، واحدهای صنفی و نهادهای عمومی و مردمی در جهت تامین اقلام بهداشتی مرتبط با مقابله با ویروس کرونا اعلام شده است: در عین حال محموله‌های صادراتی ماسک نیز، منتظر اخذ مجوز از سازمان غذا و دارو هستند؛ ضمن اینکه واحدهای تولیدی نیز آمادگی دارند تا به سرعت با تغییر خطوط تولیدی خود، اقدام به افزایش تولید به میزان دو برابر رقم فعلی اقدام نمایند.  وزارت صنعت، معدن و تجارت همچنین از هیات امنای ارزی و سازمان غذا و دارو درخواست کرد تا ضمن تحویل گرفتن 18 میلیون عدد ماسک دپوشده در انبارها، نسبت به توزیع آن اقدام کرده و در عین حال، نظارت بیشتری بر قیمت و نحوه توزیع ماسک در داروخانه‌ها داشته باشند.  همچنین در این اطلاعیه ضمن اشاره به تنوع بخشی به پارچه مورد استفاده در تولید انواع ماسک، آمده است: شبکه توزیع ماسک در حال حاضر علاوه بر داروخانه‌ها که زیر نظر وزارت بهداشت، درمان و آموزش پزشکی فعالیت می‌کنند، در فروشگاه‌های زنجیره‌ای، سوپرمارکت‌ها و ایستگاه‌های مترو نسبت به عرضه ماسک اقدام می‌کنند.  در بخش دیگری از اطلاعیه وزارت صنعت، معدن و تجارت آمده است: از بعد نظارتی، سازمان حمایت مصرف‌کنندگان و تولیدکنندگان علاوه بر استقرار بازرسان مقیم در واحدهای تولیدکننده مواد اولیه ماسک و نیز تولیدکننده این کالا، اجازه هرگونه عرضه خارج از شبکه را نخواهد داد.انتهای پیام/
گروه اقتصادی فارس -محسن سلگی: ایده اصلی من این است که رفتار بورسی اخیر مردم مبتنی بر عقلانیت نیست. اگرچه رفتارشان مبتنی بر سود است اما پشتوانه عقلانی ندارد و حتی سودخواهی هیجانی در این ماجرا، همراه با محاسبه دقیق یا سود-زیان سنجیده نیست. شرط محاسبه دقیق، لحاظ کردن تمامی جوانب و حالات سود و زیان است. سخن من به بیان دیگر این است که رویای یک شبه پولدار شدن و برخی انگیزه های روانی دیگر محرک هجوم مردم به بورس است نه رویکردی عقلانی و علمی.  انگیزه های فرعی دیگر را می توان مواردی از قبیل زیان صفر(نظریه بازی) دانست؛ بنا بر زیان صفر، دیگر از ریسک پذیری به‌عنوان شرط اقتصادی عقلانی خبر چندانی نیست.در این مطلب نشان می دهیم که رفتار هیجانی مردم ایران در مورد بورس و هجوم آوردنشان به آن در دنیا هم اتفاق افتاد و اتفاق می افتد. در ماجرای غارت فروشگاه ها در غرب به ویژه جاروکردن قفسه های دستمال توالت شاهد رفتار غیرعقلانی و هیجانی شهروندان بوده ایم.گفته می شود بورس فرهنگ ریسک پذیری را به‌عنوان محرکی در اقتصادهای پیشرفته را ایجاد می کند. تردیدی نیست بورس بر بانک آن هم نسخه فعلی بانک در ایران ترجیح دارد. حساب کردن روی سپرده بانکی سوای فرهنگ ربوی غلط، افراد را به بیکاری و رکود و یکجانشستن ترغیب می کند. در مقابل، بورس در شکل عقلانی و منظم اش، افراد را به عقلانیت دعوت می کند. از چه طریقی این دعوت صورت می گیرد؟ از این طریق که افراد مدام در حال محاسبه سود و زیان هستند و قطعا این بر بانک ما که سودی معین و قطعی می دهد برتری دارد؛ به‌ویژه این که قاعدتاً سرمایه گذاری در بورس باید به تولید منجر شود. البته در این مورد هم بورس ممکن است بدل به قیفی برای بلعیدن سرمایه توسط بانک ها شود.سرمایه گذاری در بورس به این معنا که افراد خانه نشین شده و پای گوشی های هوشمندشان کار کنند، با فرهنگ تولید و رونق تولید چندان سازگار نیست. بنابراین بورس ذاتاً خوب است و این که افراد زیادی در بورس باشند لزوماً بد نیست. اما این که مردم به بورس هجوم بیاورند و همه بخواهند در بورس باشند هرگز به درستی و مزیت کار مولد و مستقیم نیست. هجوم مردم و دولت به بورس بدون سنجیدن جوانب فرهنگی، اجتماعی، تربیتی و روان شناسی بوده است. به ویژه دولت در این باره شتابزده و غیرعقلانی(شرط عقلانی بودن دولت در جمهوری اسلامی، ملاحظه تمام وجوه و نه صرفاً وجه نقد است) عمل کرد. مردم هم همسو با دولت این شتابزدگی را تشدید کرده اند. بورس با تمام بدی هایش از انبارکردن دلار و طلا بهتر است اما به راستی این نحو ورود مردم و این سیل خروشان هیجان زده شما را به شک وانداشته است؟نه تنها مبتنی بر عقل و اسلام، که بر مبنای «نظریه بازی ها» در علم اقتصاد هم می توان بر هجوم مردم به بورس و این ادعا که بورس در این شرایط هم مردم را ریسک پذیر و در نتیجه عقلانی می کند، تردید وارد کرد. شما چند نفر را می شناسید که با علم به احتمال زیان وارد بورس شده باشند؟ اگر این احتمال را تعداد زیادی در نظر می گرفتند، شاهد این هجوم سرسام آور نبودیم. پس مردم فکر می کنند سودشان در بورس قطعی و حتی گزاف است و با این فرض وارد آن شده اند. بعدها هم اگر زمین بخورند شروع می کنند به انتقادات ناروا و روا علیه دولت اعتدال و جاهای دیگر غیر از خودشان.بر اساس نظریه بازی ها، مردم تمایل دارند به جای کار جدی و‌ ریسک واقعی که زحمت زیادی هم دارد، کاری بی خطر و ساده را ‌انجام دهند؛ کاری که گمان می‌کنند هزینه‌ اش صفر است. در نظریه بازی ها به این «خطای ریسک صفر» گفته می شود.* از تب طلا تا تب بورسبرای شما شاید این روز‌ها زیاد پیش می آید که از جانب یک دوست، برای پیوستن به بورس تشویق شوید. این پدیده کم‌کم جای روبوسی را گرفته است: بوسه بر بورس. مهاجرت فرارگونه مردم به بورس شبیه رویای مردم اروپا و حتی شیلی و مکزیک و ...پس از کشف طلا در کالیفرنیای امریکا است؛ آن زمان هم بسیاری دیگران را تشویق به مهاجرت می کردند و وعده بهشت زمینی می دادند؛ رویای یک‌شبه پولدار شدن و‌تحقق طلای ال‌دورادوی اروپا* اما در امریکا !خیلی ها را از راه زمین و دریا روانه کالیفرنیا کرد و جمعیت این شهر در نیمه قورن نوزدهم میلادی در مدت کوتاهی دوبرابر شد. این ماجرا به «تب طلا» معروف شد. شاید یاد فیلم «جویندگان طلا» افتادید که بارها پخش شده است. امروز هم بسیاری آشنایان و دوستان به ما زنگ می زنند که به سرزمین بورس برویم...بیشتر چه طبقه ای وارد بورس شدند؟مشاهدات نگارنده می گوید ورود مردم به بورس، بیشتر ورود مردمی از نظر مالی متوسط و متوسط  به پایین بوده است. کسانی که توان خرید زمین و مسکن که استغفرالله، حتی چندان توان خرید دلار و طلا ندارند، به بورس هجوم آورده اند. در اینجا مطابق نظریه مطرح شده در کتاب «روانشناسیِ بیماری‌ های همه‌ گیر» می توان گفت ذهن افراد با توجه به «نماد امنیت» عمل می‌ کند. بر اساس نماد امنیت بود که مردم در غرب بعد از کرونا(کوئید 19) دستمال توالت ها را غارت کردند. دستمال توالت کالایی قابل خرید برای همه و نماد امنیت در برابر ویروس بود. بورس هم گویا تنها جایی است که این روزها بیشتر مردم می توانند به سودکردن در آن و امنیت داشتن نسبی اش امیدوار باشند. ضمن اینکه مانوردادن در آن لزوما سرمایه زیادی نمی خواهد و این چنین می تواند نماد امنیت و فعالیت و حتی موفقیت برای مردم باشد. آن ها دنبال جایی هستند که در احساس سود و حتی بعضاً فرصت تحریم ها! بهره مند شوند.مردم در این شرایط(هر جا می گویم مردم، منظورم همه مردم نیست) با سرمایه محدود تلاش می کنند بر زندگی شان و آینده مسلط شوند. تا اینجای کار روشن است که دست کم نمی توان قاطعانه گفت بورس مردم را ریسک پذیر یا عقلانی می کند. بلکه ابن بورس معقول و منظم و در شرایط قابل درک است که مردم را عقلانی و محاسبه پذیر و ریسک پذیر می کند.باز هم کرونا!شاید کرونا هم در این میان بی اثر نبوده است. اگرچه رونق بورس قبل از کرونا شروع شده بود. وقتی بازار واقعی جای خطرناکی برای حضور می شود و کرونا مدام قربانی می گیرد، کسب و کارهای اینترنتی و امثال بورس روی بورس می افتند؛ خانه خودت نشستی و لم دادی و بوسه بر ‌بوس می زنی. بهتر از این مگر می شود؟ آیا این مضمونی نیست که این روزها بسیاری از ما را از تخصص ها و توانایی های اصلی مان هم دلسرد کرده است؟ یکی خبرنگاری نمی کند یا آن را در درجه دوم اهمیت می گذارد، چون بیشتر هیجان و تمرکزش سر بورس می رود. یکی دیگر تمایلی ندارد کرکره مغازه اش را بالا بزند و اجاره سنگین بدهد، در صورتی که او باطناً یک کاسب مشتری‌جذب‌کن است. سود اینترنتی در کنار خطر جانی حضور فیزیکی در بازار که محصول شیوع کرونا است، در حال خفه کردن بازار به عنوان مهمترین نهاد اجتماعی بعد از خانواده و تعلیم و تربیت است.به یکی از دوستانم زنگ زدم گفتم بیا یک مقاله بنویس که هم فعالیت و مطالعه مفیدی کرده باشی، هم رزومه ات غنی شود و هم پولی دستت را بگیرد. او آمیخته به شوخی گفت: «من مشغول بورس هستم و وقت این کارهای مبتذل را ندارم!». من هم به چاشنی شوخی گفتم که تو اشتباهی به فرهنگ آمدی و خدا را شکر به اصالت خودت برگشتی. البته فروید بیچاره شاید راست گفت که نیمی از شوخی ها جدی است! یا شوخی ها، نیمی جدی هستند. نکته مربوط به ایده اصلی مطلب(بورس فعلی افراد را عقلانی نمی کند و حاصل رویکرد عقلانی نیست) آن است که خانه نشینی افراد، بازار به عنوان محل اصلی تعامل و جایی که افراد آنجا زندگی را می آموختند، تضعیف می کند. در بازار جوان تر ها از بازاری های قدیمی  تر حتی درس های حکیمانه می گرفتند. دیگر اینکه هجوم افرادی که تخصصی در بورس ندارند و یا کار اصلی و جوهری شان چیز دیگری است، یک تهدید برای تقسیم کار موفق و متناسب به عنوان شراط اقتصاد عقلانی محسوب می شود. همواره نظمی صنف یا تقسیم کار یکی از مهمترین پایه های نظم اجتماعی در طول دوران تاریخی(تا 5هزارسال پیش) به ویژه دوران جدید بوده است. باید گفت رویکرد فعلی مردم و دولت به بورس به ناعقلانی شدن جامعه می انجامد نه عقلانی شدن آن.از سیب زمینی تا بورس!چه هجوم مردم ما به بورس و چه هجوم مردم در غرب به دستمال توالت همراه با سیاست های تشویقی بوده است؛ در ایران تشویق مستقیم و در غرب، تشویق غیرمستقیم. اما نوعی دیگر از رفتار غیرعقلانی در اقتصاد وجود دارد که تحت عنوان «تشویق معکوس» اتفاق می افتد.اما ریشه این تعبیر کجاست؟ ماجرای تولد این تعبیر آن است که آنتوان آگوستین-داروساز فرانسوی- طی جنگ پروس و فرانسه دستگیر و به زندان افتاد. این هم‌نامِ اگوستین قدیس طی زمانی که در زندان بود به ارزش غذایی سیب زمینی پی برد. وقتی آزاد شد، سیب زمینی همراه او به فرانسه مهاجرت کرد. یععنی راستش را بخواهید سیب زمینی را از آلمان به فرانسه آورد. اول همه مردم آن را خوراک فقیرها و بدبخت ها می دانستند و برای همین به سیب زمینی بی مهری می کردند. تا این که اگوستین دور مزرعه اش را سیم خاردار کشید و به مردم اعلام کرد نه تنها سیب زمینی هایش را نمی فروشد بلکه به کسانی که به مزرعه اش نزدیک شوند شلیک می کند. همین شد که مردم حتی به دزدی از مزرعه او اقدام کردند و باغدارها هم کشت سیب زمینی را در دستور کار قرار دادند. از آن زمان به این تکنیک «تشویق معکوس» گفته می شود.حالا محض رضای خدا این مطلب باعث نشود برخی از مخاطبان عزیز به بورس هجوم بیاورند. از شوخی گذشته، اگر بورس می روید، امیداوریم سود سرشار نصیب تان شود اما در عین حال بدانید که امکان زیان هم وجود دارد. این آمادگی اولاً مانع از بلندپروازی و نوعی قمار بر سر سرمایه یا سر مایه می شود و ثانیاً انتظار ما از بورس را معقول ساخته و ما را در برابر زیان قوی می کند. بنا نیست کسی دچار افسردگی شود یا پایه های خانواده ای بعد از زیان سست شود.پی‌نوشت:* ال‌دورادودر اصل به معنای شخص زرین است و بعدها به شهر گمشده طلا اطلاق شد. کاشفان اسپانیایی و دیگر کاشفان اروپایی در پی آن افتادند. در آغاز این سر والتر رالی بود که در سال 1959 از شهری طلایی و گمشده خبر داد. صحت این ادعا در اثر جست و جوی الکساندر هومبولت در امریکای لاتین(میان سالهای 1799 تا 1804) رد شد.انتهای پیام/
به گزارش خبرنگار اقتصادی خبرگزاری فارس، خزانه داری کل کشور جزئیات منابع و مصارف بودجه سال 99 را تشریح کرد.ترکیب منابع دولت طی سال‌های 1390 الی 1397 بیانگر آن است که درآمدهای عمومی دولت به طور متوسط سهمی معادل 51.2 درصد از کل منابع دولت را تشکیل داده و با توجه به نوسان پایین سهم آن نسبت به سایر منابع در دوره مورد بررسی، جزو پایدارترین منابع درآمدی دولت به شمار می‌آید. متوسط سهم واگذاری دارایی‌های سرمایه‌ای و مالی از کل منابع دولت طی سال‌های مذکور نیز به ترتیب 35.3 درصد و 13.4 درصد بوده و از این حیث، در جایگاه‌های بعد از درآمدهای عمومی قرار دارند.سهم واگذاری دارایی‌های سرمایه‌ای از سال 1393 به بعد، همه ساله کم‌تر از میزان متوسط و کاهشی بوده است، در حالی که سهم واگذاری دارایی‌های مالی افزایش یافته و از 5.2 درصد در سال 1390 به 24.4 درصد در سال 1397 رسیده است.عملکرد منابع دولت در سال 1398 معادل 4333 هزار میلیارد ریال بوده که نسبت به عملکرد سال قبل حدود 11 درصد رشد داشته و نسبت به مصوب قانون بودجه و مصوب سران قوا از تحققی به ترتیب 97 و 112 درصدی برخوردار شده است.عمده‌ترین دلیل تحقق مطلوب منابع عمومی دولت در سال 1398 برداشت بالغ بر 653 هزار میلیارد ریال از منابع صندوق توسعه ملی و همچنین انتشار انواع اوراق مالی معادل 962 هزار میلیارد ریال بوده است.همچنین در سال 1398 با توجه به شراط ویژه آن سال (کاهش شدید صادرات نفتی، وقوع حوادث غیرمترقبه و...) هر ماه بودجه عمومی دولت با کسری مواجه شده که از محل تنخواه‌گردان بانک مرکزی و برداشت از حساب شرکت‌ها جبران گردیده است؛ البته درنهایت تنخواه مذکور نیز در پایان سال به میزان بالغ بر 282 هزار میلیارد ریال از محل برداشت از صندوق توسعه ملی تسویه شده است.جدول عملکرد منابع (دریافت‌ها) در سال 1398منابع (دریافت‌ها)(هزار میلیارد ریال)ترکیب مصارف دولت طی سال‌های 1390 الی 1397 بیانگر آن است که سهم اعتبارات هزینه‌ای از کل مصارف دولت به طور متوسط برابر با 78.2 درصد بوده که بیشترین سهم در سال 1394 و کمترین آن در سال 1397 بوده است. متوسط سهم تملک دارایی‌های سرمایه‌ای و تملک دارایی‌های مالی نیز طی دوره مذکور به ترتیب 15.6 و 6.2 درصد بوده که از این حیث در جایگاه‌های بعد از اعتبارات هزینه‌ای قرار دارند.همچنین در این سال‌ها اگرچه سهم سرمایه‌ای تقریباً کاهش یافته است، اما سهم تملک دارایی‌های مالی در حال افزایش است. عمده دلیل افزایش سهم تملک دارایی‌های مالی طی سال‌های اخیر بازپرداخت تعهدات سررسید شده دولت ناشی از انتشار انواع اوراق مالی دولت بوده که منجر به کاهش سهم اعتبارات هزینه‌ای و سرمایه‌ای نیز شده است.عملکرد مصارف دولت در سال 1398 معادل 4333 هزار میلیارد ریال بوده که نسبت به عملکرد سال قبل از رشد 11 درصدی برخوردار شده و تحقق آن نسبت به مصوب قانون بودجه و مصوب سران قوا به ترتیب 97 و 112 درصد بوده است.بررسی رشد اجزای مصارف دولت در سال 1398 نشان می‌دهد که اعتبارات هزینه‌ای دولت از رشد 22 درصدی برخوردار شده که با توجه به نرخ تورم حدود 35 درصدی سال گذشته حاکی از تلاش دولت جهت مدیریت هزینه‌های عمومی است.تملک دارایی‌های سرمایه‌ای از 78 درصد تحقق برخوردار گردیده است و نسبت به رقم مصوب سران، تحقق آن به بیش از 107 درصد بالغ می‌گردد که عمده دلیل آن استفاده از ظرفیت انتشار اوراق مالی دولت بوده است. بازپردخت تعهدات مالی دولت نیز در قالب تملک دارایی‌های مالی به بیش از 407 هزار میلیارد ریال رسید که نسبت به رقم مصوب 139 درصد محقق شده است.جدول ترکیب مصارف دولت در سال 1398مطابق گزارش عملکرد معاونت نظارت مالی و خزانه‌داری کل کشور بدهی دولت در سال 1397 به میزان 4421.8 هزار میلیارد ریال و بدهی شرکت‌های دولتی به میزان 2937.4 هزار میلیارد ریال بوده است که درنهایت جمع کل بدهی‌های دولت در سال 1397 به رقم 7359.2 هزار میلیارد ریال رسیده است. نسبتکل بدهی‌های دولت (دولت به علاوه شرکت‌های دولتی) به تولید ناخالص یکی از شاخص‌های مناسب برای انتشار اوراق است که با توجه به عملکرد بدهی دولت و تولید ناخالص داخلی کشور در سال 1397 بالغ بر 30.3 درصد بوده است.با توجه به عملکرد دولت در سال 1398 گزارش‌ها حاکی از آن است که بدهی دولت تا شهریورماه به میزان 5053.5 هزار میلیارد ریال و بدهی شرکت‌های دولتی به میزان 5260.2 هزار میلیارد ریال بوده که رقم کل بدهی دولت تا انتهای شهریورماه سال 1398 به 10313.7 هزار میلیارد ریال رسیده است. براساس این عملکرد و تولید ناخالص داخلی معادل 16245.1 هزار میلیارد ریال در انتهای فصل تابستان 1398 نسبت کل بدهی‌های دولت به تولید ناخالص داخلی در شهریورماه سال 1398 برابر با 63.5 درصد می‌باشد.مقایسه عملکرد تملک دارایی‌های سرمایه‌ای نشان می‌دهد که میزان تملک دارایی‌های سرمایه‌ای تا قبل از تحریم‌های اقتصادی (سال 1390) حدود 300 هزار میلیارد ریال به قیمت ثابت سال 1390 بوده؛ اما بعد از تحریم‌های اقتصادی که باعث به وجود آمدن فشارهای تورمی و محدودیت منابع مالی برای دولت شد، این رقم به 170 هزار میلیارد ریال در سال 1397 به قیمت ثابت رسیده است که حاکی از کاهش اعتبارات تملک دارایی‌های سرمایه‌ای به قیمت ثابت، علی‌رغم افزایش اسمی آن است.به گزارش فارس، از سال 97 به دلیل ملاحظات مسئولان جزئیات منابع و مصارف بودجه به خصوص درآمدهای نفتی منتشر نمی شود.انتهای پیام/
به گزارش خبرنگار اقتصادی خبرگزاری فارس، اخیرا فرزین مینو دبیر هیئت مرکزی گزینش وزارت نفت طی حکمی میثم سیفی را به عنوان مسئول دبیرخانه هیئت مرکزی گزینش منصوب کرده است. این انتصاب در حالی انجام شده است که بکارگیری افراد و کارکنان قراردادی و پیمانکاری در پست‌های ثابت حاکمیتی غیرقانونی است.در این راستا دیوان محاسبات کشور نیز در نامه‌ای به فرزین مینو بر غیرقانونی بودن این حکم انتصاب تاکید کرده و خواستار اقدامات اصلاحی در این حوزه شده است.بر این اساس یکی از کارکنان شرکت ایمن پرتو آروین شرکت خصوصی پیمانکار خدمات حجمی تنظیفات ساختمان‌های ادارات مرکزی شرکت ملی نفت ایران  به عنوان مسئول دبیرخانه هیئت مرکزی گزینش وزارت نفت و همچنین معاون بررسی و تعیین صلاحیت هیات مرکزی گزینش وزارت نفت مشغول به فعالیت است و با این عناوین نیز اقدام به انجام مکاتبات اداری می‌کند.در حالی که  اساسا امکان بکارگیری کارکنان مذکور در برابر وظایف حاکمیتی صنعت نفت میسر نیست. با این حال و علیرغم تذکر دیوان محسابات همچنان این نیروی شرکت پیمانکاری در سمت حاکمیتی یاد شده حضور دارد و نامه‌نگاری های وی با این عنوان و سمت نیز متوقف نشده است.تصویر - مکاتبات اداری میثم سیفیانتهای پیام/
به گزارش خبرنگار اقتصاد بین‌الملل خبرگزاری فارس، به نقل از کیتکو، در معاملات امروز بازار جهانی فلزات گرانبها هر اونس طلا 1802 دلار قیمت‌گذاری شد که نسبت به دیروز 6 دلار رشد کرده است.قیمت کنونی نسبت به یک ماه گذشته 75.4 دلار و نسبت به یکسال گذشته 375.8 دلار بیشتر است.نقره هم 2 سنت افزایش قیمت را تجربه کرد و 19.11 دلار درهر اونس به فروش رسید.پلاتین هم 5 دلار رشد قیمت داشت و 820 دلار در هر اونس داد و ستد شد.پالادیوم اما تنها فلزی بود که در معاملات امروز کاهش قیمت را به ثبت رساند و با 6 دلار افت 1930دلار در هر اونس قیمت‌گذاری شد.به گزارش رویترز، دلیل افزایش امروز قیمت طلا در بازار جهانی افزایش تعداد مبتلایان به ویروس کرونا در جهان از یکسو و از سوی دیگر تداوم تنش سیاسی بین چین و آمریکا بر سر مالکیت دریای جنوب این کشور بوده است. البته این ششمین هفته‌‌ای است که قیمت نقره روندی افزایشی را طی می‌کند.رویترز معتقد است، طلا در حال نوسان حول رقم 1800دلاری است که به صورت روانی شکل گرفته و بحران‌های ایجاد شده نگاه‌ها به این فلز را به عنوان دارایی ایمن افزایش داده است.انتهای پیام/
به گزارش خبرنگار اقتصاد بین‌الملل خبرگزاری فارس، به نقل از آپستریم، گزارشات حاکی از آن است که ایران و چین به سرعت در حال تدوین جزئیات توافق جامع همکاری 25 ساله با یکدیگر هستند که با هدف خارج کردن ایران از حلقه تحریم‌های آمریکا در جریان است.قرار است در قالب این توافق چین طی 25 سال 400 میلیارد دلار سرمایه‌گذاری در حوزه‌های کلیدی از جمله زیرساخت و حوزه انرژی ایران انجام دهد که تقریبا تلاش‌های آمریکا برای محاصره کردن اقتصاد ایران را خنثی خواهد کرد.بنا به گفته مقامات آمریکایی، این توافق می‌تواند چهره منطقه را تغییر دهد از جمله پروژه‌هایی که قرار است چینی‌ها در قالب آن با ایران همکاری کنند می‌توان به حوزه‌های مخابراتی، بنادر، میادین نفتی و گازی،‌ خطوط راه‌آهن و ده‌‌ها حوزه دیگر اشاره کرد. گفته می‌شود در قالب آن همچنین ایران قرار است نفت را با تخفیف به چین صادر کند.مقامات چینی البته هنوز جزئیات این توافق را منتشر نکرده‌اند و در طرف ایرانی هم باید پیش از نهایی شدن آن به تصویب مجلس برسد. بنا به اعلام وزارت خارجه ایران اجرای این توافق‌نامه نخستین بار از طرف چینی و در سفر سال 2016 رئیس‌جمهور این کشور به ایران مطرح شد و مورد استقبال رئیس‌جمهور ایران قرار گرفت.درصورتی که جزئیات این توافق منتشر شده و اجرای آن نهایی شود، همکاری بین ایران و چین می‌تواند به شکل‌گیری نقطه بحرانی جدیدی در رابطه در حال بدتر شدن چین و آمریکا بینجامد.این توافق همچنین ضربه سنگینی به سیاست‌ آمریکا در اعمال فشار اقتصادی علیه ایران از طریق وضع تحریم‌ها وارد کند. اعمال تحریم‌ها باعث شده تا صادرات نفت ایران کاهش یابد و دسترسی کشورمان به خدمات بانکی بین‌المللی نیز به شکل قابل توجهی محدود شود.سخنگوی وزارت خارجه آمریکا البته در واکنش به امضای چنین توافقی اعلام کرده آمریکا به فشار علیه شرکت‌های چینی که در ایران فعالیت می‌کنند ادامه خواهد داد.این مقام آمریکایی ادعا کرده است دولت چین با صدور مجوز و تشویق شرکت‌های تابع خود برای دور زدن تحریم‌ها و همکاری با ایران در حال زیر سؤال بردن هدف خود در ایجاد ثبات و صلح است .انتهای پیام/
به گزارش خبرگزاری فارس به نقل از سازمان هواپیمایی کشوری، مرتضی دهقان با اشاره به اقدامات انجام شده در حوزه تدوین، ابلاغ و اجرای پروتکل های بهداشتی در حوزه هوایی، گفت: نظارت و بازرسی های مستمری بر رفتار فرودگاه‌ها و ایرلاین ها صورت می گیرد.وی در خصوص تمدید نوتام شماره CIZB-2020-01R1 با موضوع فضای ایران توسط آژانس ایمنی هوانوردی اتحادیه اروپاEASA در روزهای اخیر اظهار داشت: این نوتام تمدید کننده نوتام قبلی EASA برای فضای ایران بوده و تغییری در متن و توصیه نوتام صورت نگرفته و صرفا تا تاریخ ۱۶ژانویه ۲۰۲۱ تمدید شده است.دهقان افزود: بر پایه متن این نوتام که دقیقا مشابه نوتام قبلی‌ست، به شرکتهای هواپیمایی توصیه می شود برای پرواز زیر ارتفاع ۲۵۰۰۰پا در فضای ایران بر اساس ارزیابی ریسک خود اقدام کنند.معاون هوانوردی و امور بین الملل سازمان هواپیمائی کشوری با بیان اینکه مذاکراتی با EASA و برخی کشورهای اروپایی برای رفع نگرانی و دادن اطمینان در خصوص فضای ایران صورت گرفته است، افزود: بازگشت مجدد ایرلاین های بین المللی به کشور پس از بحران ناشی از کرونا نشانه اقدامات مثبت و ایمنی و امنیت فرودگاهها و فضای ایران است.انتهای پیام/
به گزارش خبرنگار اقتصاد بین‌الملل خبرگزاری فارس، به نقل از رویترز، طی روزهای گذشته روند افزایش مبتلایان به کرونا در آمریکا به بیش از 70 هزار نفر در روز رسیده و همین امر باعث شد تا در معاملات شب گذشته وال‌استریت شاهد منفی شدن شاخص‌ها باشیم.در واقع افزایش تعداد مبتلایان به کرونا از یک سو و بالا رفتن تعداد افرادی که برای دریافت مزایای بیمه بیکاری اقدام کرده‌اند، به گسترش نگرانی‌ها نسبت به تبعات اقتصادی این همه‌گیری منجر شده است.شدت گرفتن شیوع کرونا در حال خنثی کردن عملکردهای مثبت در برخی بخش‌های اقتصادی آمریکا است و هم اکنون  32 میلیون نفر در آمریکا از مزایای بیمه بیکاری استفاده می‌کنند.گسترش کرونا باعث شده تا برخی ایالت‌های آمریکا به سمت اعمال محدودیت‌های کرونایی روی آورده و همین امر باعث شده است تا بازارهای مالی نگران تبعات اقتصادی آن باشند.شاخص S&P500 از ماه فوریه 5 درصد از ارزش خود را از دست داده است.ویلی‌دلویچ، کارشناس مؤسسه بیرد در میلواکی می‌گوید‌: داده‌های اقتصادی نشان می‌دهد که چالش‌های پیش‌رو همچنان جدی است.وی معتقد است کنگره آمریکا باید دوباره اقدام کرده و یک بسته کمک اقتصادی دیگر اجرایی کند. دلیل منفی شدن بورس وال‌استریت و شاخص S&P500 در بورس وال‌استریت منفی شدن ارزش سهام شرکت‌های بزرگی نظیر اپل و  ماکروسافت بود که به ترتیب 1.2 و 2 درصد منفی شدند.بر همین اساس شاخص داوجونز در معاملات شب گذشته 0.5 درصد منفی شد و S&p500 هم 0.34 درصد از ارزش خود را از دست داد.شاخص مزدک کامپوزیت هم 0.73 درصد پایین آمد.انتهای پیام /
به گزارش خبرنگار اقتصاد بین‌الملل خبرگزاری فارس، به نقل از بلومبرگ، در معاملات امروز بازار جهانی انرژی هر بشکه برنت نفت دریای شمال با 37 سنت کاهش نسبت به دیروز 43 دلار قیمت‌گذاری شد.قیمت نفت آمریکا هم 32 سنت کاهش یافت و به 40.43 دلار در هر بشکه رسید.به گزارش اوپک، هر بشکه نفت تولیدی این سازمان نیز در آخرین مبادلات روز گذشته بازار جهانی انرژی 43.8دلار به فروش رسیده است.به گزارش رویترز، افزایش تعداد مبتلایان به کرونا در جهان و به خصوص آمریکا و نگرانی نسبت به تأثیر آن بر کاهش تقاضای سوخت در جهان باعث شد تا شاهد کاهش قیمت نفت در بازار جهانی طی ساعات گذشته باشیم.از طرف دیگر نیز انتظار می‌رود تولیدکنندگان نفت در جهان هم عرضه به بازار جهانی را افزایش دهند که همین امر باعث شده تا با چشم‌انداز رشد عرضه قیمت کاهش یابد.انتهای پیام/
به گزارش خبرنگار اقتصاد بین‌الملل خبرگزاری فارس، به نقل از رویترز، شرکت بریتیش ایرویز انگلیس که از قضا بزرگ‌ترین دارنده ناوگان بوئینگ‌های 747 جهان است اعلام کرد: به خاطر کاهش شدید تقاضا برای مسافرت‌های هوایی ناشی از شیوع ویروس کرونا قصد دارد زودتر از موعد هواپیماهای 747 خود را بازنشسته کند.بیش از نیم قرن است که بوئینگ‌های 747 با لقب ملک آسمان‌ها شناخته شده‌ترین پرنده‌هایی هستند که با بدنه منحصر به فرد خود مسافران را در جهان جابه‌جا می‌کنند، اما به نظر می‌رسد حالا دیگر روزهای آنها به شماره افتاده و به زودی آنها به خاطره‌ها خواهند پیوست.گزارشات حاکی از آن است که شرکت بوئینگ هم قصد دارد تولید این نوع هواپیمای خود را احتمالاً از دو سال دیگر به طور کامل متوقف کند.بریتیش ایرویز قصد داشت طرح بازنشست کردن این هواپیماها را در سال 2024 اجرایی کند اما با توجه به کاهش شدید  مسافر و این پیش‌بینی که احتمالا سال‌ها طول خواهد کشید که شاهد افزایش دوباره تعداد مسافران هوایی باشیم، این شرکت اعلام کرده است بعید است دیگر شاهد استفاده دوباره از هواپیماهای 747 باشیم.بریتیش ایرویز طی بیانیه‌ای اعلام کرد: با اندوهی بزرگ تأیید می‌کنیم که قصد داریم تمام هواپیماهای 747 خود را از همین حالا بازنشست کنیم.این شرکت انگلیسی اعلام کرد: در حالی که این هواپیماها همواره در قلب ما باقی خواهند ماند، اما ما به سمت آینده می‌رویم و قصد داریم از هواپیماهای مدرن‌تر و با بهره‌‌وری سوخت بیشتر نظیر ایرباس 350 و بوئینگ 787 برویم.مدیرعامل بریتیش ایرویز اخیراً اعلام کرده‌ است:‌این شرکت به خاطر کاهش شدید مسافرت‌های هوایی در معرض خطر فروپاشی قرار گرفته است .وی اعلام کرده باید 12 هزار نفر از کارمندانش معادل 28 درصد آنها را با هدف همگام‌سازی خود با کوچک‌تر شدن بازار حمل و نقل هوایی اخراج کند.انتهای پیام/
به گزارش خبرنگار اقتصاد بین‌الملل خبرگزاری فارس، به نقل از WCAX، یک مرد آمریکایی به جرم ارسال کالا به ایران در ایالت نیوهمشایر به خاطر ارسال چند قلم کالا به ارزش 100 هزار دلار به ایران به 4 سال زندان ایالتی محکوم شد.وی متهم است که از آمریکا به ایران لوازم موتوری، پمپ، سوپاپ و دیگر اقلام ارسال کرده است.دفتر دادستانی آمریکا اعلام کرده است‌: آیدن دیویدسون، با نام دیگر حامد علی‌آبادی که یک شهروند آمریکایی ایرانی‌الاصل است در ارسال کالا به ایران مجرم شناخته شده و ساکن شهر برایتون در ماساچوست بوده است.وی مدیر شرکت گلدن‌ویتز در نیوهمشایر بوده است. مقامات قضایی آمریکایی می‌گویند دیویدسون از طریق ساوانا و ایالت جورجیا بین سال‌های 2016 و 2017 به ایران کالا ارسال کرده است.انتهای پیام/
صادق ضیائیان در گفت و گو با خبرنگار اقتصادی خبرگزاری فارس در تشریح آخرین وضعیت جوی کشور در روزهای آتی و امروز، اظهار داشت: امروز در ارتفاعات البرز مرکزی در استان‌های تهران و البرز و همچنین استان‌های گلستان، مازندران، خراسان شمالی و شمال خراسان رضوی پراکنده ادامه دارد.وی افزود: در دو روز آینده در ارتفاعات هرمزگان، جنوب کرمان، جنوب سیستان و بلوچستان و ارتفاعات زاگرس در استان‌های کهگیلویه و بویراحمد، چهارمحال و بختیاری، لرستان، غرب اصفهان قم و مرکزی در ساعات بعد از ظهر رشد ابر و بارش پراکنده گاهی رعد و برق و وزش باد شدید پیش‌بینی می‌شود.مدیر پیش‌بینی و هشدار سازمان هواشناسی ادامه داد: روز یکشنبه ۲۹ تیر در ارتفاعات هرمزگان و جنوب سیستان و بلوچستان، بارش پراکنده داریم که با رعد و برق همراه است.ضیائیان گفت: از یکشنبه تا سه‌شنبه هفته پیش‌رو، آسمان در بقیه مناطق کشور صاف است و در نوار شمالی کشور دما ۳ تا ۶ درجه افزایش می‌یابد.وی اضافه کرد: در پنج روز آینده در نوار شرقی کشور به ویژه زابل وزش باد شدید داریم که در برخی ساعات با گرد و خاک و باد همراه است.مدیر پیش‌بینی و هشدار سازمان هواشناسی اظهار کرد: روز آینده اهواز با بیشینه دمای ۴۹ درجه بالای صفر گرمترین مرکز استان و اردبیل با کمینه دمای ۱۳ درجه بالای صفر خنک ترین مرکز استان خواهد بود.ضیائیان در تشریح وضعیت جوی پایتخت گفت: آسمان تهران فردا صاف تا کمی ابری گاهش با وزش باد پیش‌بینی می‌شود، بیشینه و کمینه دما فردا در پایتخت ۳۶ و ۲۶ درجه خواهد بود.مدیر پیش‌بینی و هشدار سازمان هواشناسی افزود: امروز در تهران آسمان قسمتی ابری، جهت باد شمال غربی و سرعت باد 7 کیلومتر بر ساعت است، دید افقی امروز در پایتخت بیش از 10 کیلومتر و نم نسبی 23 درصد است.انتهای پیام/
به گزارش خبرنگار اقتصاد بین‌الملل خبرگزاری فارس، به نقل از ایندین اکسپرس، تحریم‌های آمریکا علیه ایران نه تنها هند را از واردات نفت از ایران محروم کرده بلکه برنامه‌های هند برای  حضور در طرح‌های توسعه پروژه‌های نفتی و گازی در ایران را به خطر انداخته است.آلوراگ سریواستاوا، سخنگوی وزارت امور خارجه هند، می‌گوید: مقامات ایرانی در ماه ژانویه اعلام کردند که میدان گازی فرزاد د را بدون حضور هندی‌ها توسعه خواهند داد.وی گفت: البته مقامات ایرانی‌ اعلام کردند علاقه‌مند به حضور هندی‌ها در مراحل بعدی طرح توسعه هستند.طرح توسعه میدان گازی فرزاد د در سال 2008 آغاز شد و از آن زمان هندی‌ها به دنبال حضور و بهره‌برداری از این میدان هستند اما تحریم‌های امریکا برنامه‌های آنها را خراب کرده است.ایران اخیرا هندی‌ها را از خط راه‌آهن چابهار کنار گذاشتند. البته مقامات هندی مدعی شده‌اند که علیرغم سختی‌های موجود اما طرح توسعه بندر چابهار که از سال 2016 و پس از سفر نارندرا مودی،‌ نخست وزیر هند، به ایران آغاز شد پیشرفت خوبی داشته است.سخنگوی وزارت خارجه هند می‌گوید: یک شرکت هندی از سال 2018 بهره‌برداری از سال‌های توسعه بندر چابهار را آغاز کرده و ترافیک در این بندر به طور مداوم در حال افزایش است.ناگفته نماند که توسعه بندر چابهار توسط هند از تحریم‌های امریکا معاف شده است، مقامات ایرانی مدعی هستند هندی‌ها در زمینه همکاری در دیگر حوزه‌ها از جمله راه‌آهن چابهار موضع مشخصی ندارند.انتهای پیام/
اخبار شرکت‌ها- مهدی صادقی نیارکی با بیان مطلب فوق تصریح کرد: با سیاستگذاری که در صنعت خودرو صورت  گرفت تهدیدها به فرصت تبدیل شد و نیاز هست که دستاوردهای این بخش با استراتژی مناسبی به مردم اطلاع رسانی شود.وی با اشاره به ارتباط سیستمی ۴۰ رشته فعالیت با صنعت خودرو افزود: این صنعت که در جرگه صنایع ساخت محور و پیشران قراردارد در شرایطی که با تشدید تحریم ها زمین‌گیری آن هدفگذاری شده بود، امروز در توسعه ساخت داخل جزو صنایع پیشران است.معاون امور صنایع وزارت صمت خاطرنشان کرد: با مجاهدت هایی که خودروسازان و قطعه سازان به رغم مشکلات در تامین مواد اولیه داشتند، توانستند، امسال رشد ۱۸درصدی تولید خودرو تا تاریخ ۲۵ تیرماه نسبت به مدت مشابه سال قبل رقم بزنند.صادقی نیارکی در ادامه با تشریح مهمترین اقدامات در صنعت خودرو، اشاره ای به هدفگذاری ۳۰۰میلیون یورویی سایپا در توسعه  ساخت داخل در سال جاری کرد.وی همچنین افزود: با برنامه گسترده‌ای که گروه سایپا در زمینه توسعه محصول و تولید خودروهای جدید دارد، تحولی اساسی در تاریخ این خودروساز رقم خواهد خورد.معاون امور صنایع ادامه داد: اتفاقات گسترده‌ای در مرکز تحقیقات سایپا در زمینه طراحی و ساخت پلت‌فرم‌ها و خودروهای جدید در حال رخ دادن است.به گفته وی اجرای چندین پروژه نظیر بهبود و ارتقای پلت‌فرم‌های موجود، تغییرات فیس‌لیفت بر روی محصولات فعلی، ارتقاء کیفیت و آپشن‌های محصولات، در کنار انجام تست‌های شبیه‌سازی پیشرفته خودرویی از جمله موارد مهمی است که مرکز تحقیقات سایپا با برخورداری از دانش فنی روز در دست اقدام دارد.صادقی نیارکی در ادامه با اشاره به موفقیت گروه خودروسازی سایپا در دستیابی به جایگاه خودروساز اول کشور در خرداد ماه، افزود: این یک اتفاق بی‌نظیر است که با وجود مشکلاتی نظیر تحریم و شیوع بیماری کرونا، سایپا توانسته با مجاهدت صورت گرفته و همکاری شبکه قطعه‌سازان کشور به این مهم دست یابد.معاون امور صنایع وزارت صنعت، معدن و تجارت خواستار ادامه حمایت و کمک به صنعت خودرو و قطعه‌سازی کشور برای عبور از مشکلات شد و تصریح کرد: رشد تولید خودرو در کشور نشان می‌دهد این صنعت از اهمیت و ظرفیت بسیار خوبی برخوردار است و باید با هدف رشد و رونق تولید و همچنین تسریع در تحویل خودرو و کاهش تعهدات معوقه، مورد حمایت جدی قرار گیرد.صادقی نیارکی در پاسخ به سوالی در خصوص اقدامات گروه خودروسازی سایپا در طرح ملی بومی‌سازی قطعات خودرو نیز گفت: سایپا جزو پیشتازان نهضت ساخت داخل در صنعت خودرو محسوب می‌شود و در چهار میز تخصصی تعمیق ساخت داخل هم حضوری پررنگ و فعال داشته است.به گفته وی برنامه گروه خودروسازی سایپا برای سفارش‌گذاری ساخت قطعات خودرویی در داخل و توسعه همکاری این گروه با شرکت‌های دانش‌بنیان و صنعتگران داخلی، زمینه دلگرمی و افزایش امید را در میان تولیدکنندگان قطعات خودرویی ایجاد کرده است.انتهای پیام/
"به گزارش خبرنگار اقتصاد بین‌الملل خبرگزاری فارس، به نقل از دون، ""مؤسسه انگلیسی حقوق بشر"" در دریا اعلام کرد:‌ تصاویر ماهواره‌ای نشان می‌دهد یک نفتکش که در روز 5 جولای و به خاطر دور زدن تحریم‌های علیه ایران توسط امریکا توقیف شده بود توسط ایران پس گرفته شده است.بنا به اعلام این مؤسسه این نفتکش که در سواحل امارات توقیف شده بود دیروز در آب‌های ایران رؤیت شده است. نام این نفتکش گلف‌اسکای بوده و با پرچم کشور دومینیکا فعالیت می‌کرده است.دیوید هاموند مدیرعامل مؤسسه مذکور می‌گوید: ناخدای این کشتی هم پس گرفته شدن آن توسط ایران را تأیید کرده است.هاموند می‌گوید: پیش تر 26 خدمه نفتکش مذکور که هندی بودند به کشور خود بازگشته اما دو نفر آنها در ایران حضور داشته‌اند.هاموند می‌گوید: جزئیات بیشتری نسبت به این اتفاق ندارد. مؤسسه رهگیری خطوط کشتیرانی تانکر ترکرز هم می‌گوید که تصاویر ماهواره‌ای از حضور این کشتی در نزدیکی آب‌های جزیره هرمز حکایت دارد. محل کنونی گلف‌اسکای 190 کیلومتر با شهر خورفاکان امارات که در آنجا توقیف شده بود فاصله دارد.روزنامه صهیونیستی جروزالم پست هم این خبر را تأیید کرده و اعلام کرده است این کشتی پس از چند روز ناپدید بودن در نزدیکی سواحل ایران رؤیت شده است و مدعی است این نفتکش به صورت چراغ خاموش در روند صادرات نفت ایران فعالیت می‌کرده است و آمریکا نیز در تلاش بوده تا با توقیف این نوع نفتکش‌ها حلقه فشار تحریمی علیه ایران را تنگ‌تر کند.انتهای پیام/"
"به گزارش خبرنگار اقتصادی خبرگزاری فارس، میزان تولید LPG در کشور به رقم سالانه 17 میلیون تن در سال رسیده است که از این مقدار حدود 6 میلیون تن آن صادر می‌شود، 2 میلیون تن در بخش خانگی مصرف شده و مابقی 9 میلیون تن در خطوط لوله گاز طبیعی و فلرها سوزانده شده و به هدر می‌رود. هدر رفت 9 میلیون تن LPG در حالی است که با توجه به تجربه کشورهای دنیا می‌توان از این سوخت در خودروها استفاده کرد.باید توجه داشت که با توجه به تمرکز دولت بر توسعه CNG، ورود LPG به سبد سوخت خودروها نباید در رقابت با CNG قرار گیرد. این موضوع با یک سیاستگذاری دست به راحتی قابل حل است. در این بین دولت برای استفاده از LPG در خودروها و تسهیم متناسب CNG و LPG دو سیاست را می‌تواند اتخاذ کند:1- LPG عرضه شده برای خودروها به گونه‌ای قیمت‌گذاری شود که مزیت استفاده از CNG نسبت به LPG کمتر نشود.2- محدود کردن استفاده از LPG در برخی خودروهای عمومی مثل تاکسی‌ها و اتوبوس‌ها.در گزارش‌های قبلی به بررسی ابعاد اقتصادی جایگزینی LPG به جای بنزین در خودروها پرداخته شد. در این گزارش به بررسی مزایای جایگزینی LPG با گازوئیل در اتوبوس‌ها خواهیم پرداخت. به طور کلی استفاده از LPG در اتوبوس‌ها مزایای فراوانی را به همراه دارد. افزایش درآمد دولت با توجه به بیشتر بودن قیمت گازوییل صادراتی نسبت به LPG و عدم نیاز به تعداد زیاد جایگاه سوختگیری با توجه به پیمایش زیاد اتوبوس با LPG از جمله مزایای استفاده از این سوخت در اتوبوس‌ها است. این موضوع از این نظر اهمیت دارد که می‌توان با احداث تعداد محدودی جایگاه سوخت‌گیری در حواشی کلان‌شهرها امکان سوخت‌گیری اتوبوس‌ها را فراهم کرد.با توجه به اینکه ارزش حرارتی LPG بیشتر از گازوییل است، با مصرف آن در اتوبوس‌های عمومی و خصوصی درون شهری می‌توان مقدار وزنی بیشتری از گازوییل صادر نمود. از آن جایی که قیمت صادراتی هر تن گازوییل حداقل 150 دلار بیشتر از LPG است، با صادرات آن درآمد بیشتری نصیب دولت خواهد شد. همچنین استفاده از اتوبوس‌های LPGسوز می‌تواند به کاهش آلودگی هوا در کلانشهرهایی از جمله تهران نیز کمک کند.*توجیه اقتصادی اتوبوس‌های LPGسوز به روایت معاملات بورس انرژیبرای بررسی اختلاف قیمت بین LPG و گازوئیل، بهترین منبع استناد معاملات انجام شده در رینگ صادراتی بورس انرژی است. در این راستا بر اساس معاملات LPG و گازوئیل در رینگ صادراتی بورس انرژی، میانگین قیمت صادراتی LPG در دو سال گذشته 369.5 دلار به ازای هر تن بوده است و میانگین قیمت صادراتی گازوئیل 547 دلار به ازای هر تن می‌باشد. در نتیجه بر اساس این آمار اختلاف قیمت یک تن گازوئیل و LPG حدود 187.2 دلار می‌باشد.در این راستا در صورتی که تصمیم وزارت نفت بر اجرای سیاست ""محدود کردن استفاده از LPG در برخی خودروهای عمومی مثل تاکسی‌ها و اتوبوس‌ها"" باشد می‌توان با جایگزینی LPG به جای گازوئیل در اتوبوس‌ها و صادرات گازوئیل معادل آزاد شده، درآمدهای ارزی دولت را افزایش داد.اعداد و ارقام مربوط به قیمت صادراتی گازوئیل و LPG در ماه‌های مختلف دو سال گذشته در ادامه آورده شده است. با مقایسه این اعداد و ارقام اختلاف قیمت حداقل 150 دلاری یک تن گازوئیل و LPG به راحتی قابل مشاهده است.*زنگنه: استفاده از LPG در اتوبوس‌ها هزینه‌ها را نصف می‌کنددرباره معاملات گازوئیل و LPG در رینگ صادراتی بورس انرژی ذکر چند نکته الزامی است. نکته اول اینکه این آمار از فروردین سال 97 تا قبل از شیوع ویروس کرونا و بهم ریختن بازار نفت در نظر گرفته است، زیرا مبنا قرار دادن قیمت‌ها در برهه بی‌ثباتی بازار نفت منطقا مورد پذیرش نیست.نکته دوم اینکه به طور کلی اختلاف قیمت بین هر تن گازوئیل و LPG حدود 100 تا 200 دلار است. طبق محاسبات خبرنگار اقتصادی خبرگزاری فارس میانگین قیمت صادراتی LPG در دو سال گذشته 369.5 دلار به ازای هر تن بوده است و میانگین قیمت صادراتی گازوئیل 547 دلار به ازای هر تن می‌باشد. در نتیجه بر اساس این آمار قیمت یک تن گازوئیل حدود 187.2 دلار از قیمت یک تن LPG بالاتر است.همانطور که اشاره شد این اختلاف قیمت ناشی از میانگین‌گیری است و این امکان وجود دارد که در برخی تک محموله‌ها حتی LPG ایران را به قیمت بالاتری نسبت به گازوئیل فروخته شده باشد. در این بین آنچه اهمیت داشته و مبنای مطالعات اقتصادی و تصمیم‌گیری کارشناسان می‌باشد مقایسه میانگین قیمت‌های گازوئیل و LPG در دو سال گذشته است نه قیمت برخی تک‌محموله‌های این دو فرآورده.نکته پایانی اینکه برخی رسانه‌ها با مقایسه قیمت‌های گازوئیل و LPG بر اساس آمار نشریه پلتس مدعی شده‌اند که اختلاف قیمت هر تن این دو فرآورده رقمی پایین‌تر از 100 دلار است. در پاسخ با این نکته باید توجه داشت که منطقا آنچه مبنای محاسبات اقتصادی قرار می‌گیرد قیمت جهانی گازوئیل و LPG نیست بلکه قیمت صادراتی گازوئیل و LPG ایران است که از آمار معاملات رینگ صادراتی بورس انرژی به راحتی قابل اخذ می‌باشد.محاسبات نشان می‌دهد که در صورت تمایل دولت به استفاده از LPG در اتوبوس‌ها این اقدام توجیه اقتصادی بالایی داشته و درآمدهای ارزی دولت را افزایش می‌دهد. توجیه اقتصادی جایگزینی LPG به جای گازوئیل در اتوبوس‌ها به حدی است که حتی بیژن زنگنه وزیر نفت نیز در اظهاراتی به آن اشاره کرده است. وزیر نفت در مراسم امضای تفاهم‌نامه تامین مالی دوگانه‌سوزکردن خودروهای عمومی در آبان 98 گفت: «برای خودروهای گازوئیلی نیز تلاش می‌‌شود تا LPG یا همان گازمایع جایگزین شود، زیرا هزینه را به نصف کاهش می‌دهد».در مجموع با توجه به اینکه اختلاف قیمت صادراتی هر تن گازوئیل از هر تن LPG حداقل 150 دلار بیشتر است، می‌توان به جای سوزاندن 9 میلیون تن LPG در فلرها و خطوط لوله گاز طبیعی، این سوخت با ارزش را جایگزین گازوئیل در اتوبوس‌ها کرد و بدین ترتیب با صادرات گازوئیل آزاد شده با قیمت بالاتر درآمدهای ارزی دولت را افزایش داد.انتهای پیام/"
ایمان محرابی‌نیا در گفت‌وگو با خبرنگار اقتصادی خبرگزاری فارس، در تشریح آخرین وضعیت ترافیکی جاده‌ها‌، اظهار کرد: بر اساس اطلاعات‌ سامانه‌های ترددشمار برخط و دوربین‌های نظارت تصویری، در حال حاضر اغلب محورهای مواصلاتی کشور باز است و تردد در آن‌ها به روال عادی جریان دارد.‌* آزادراه‌ کرج-تهران پرترافیک‌ترین جاده‌ کشوروی بیان کرد:‌ در شبانه‌روز گذشته‌ آزادراه کرج-تهران با بیش از 243 هزار و 500 تردد، آزادراه کرج-قزوین با 239 هزار و 700 تردد و آزادراه تهران-کرج با 238 هزار تردد ÷رترددترین جاده های کشور بود.* بیشترین تردد خودرو در جاده ها بین ساعات 18 تا 19مسؤول سالن عملیات مرکز مدیریت راه‌ها اظهار کرد: کل تردد ثبت شده در شبانه‌روز گذشته در جاده‌ها‌ بر اساس رصد 2292 دستگاه ترددشمار فعال در محورهایبرون‌شهری، نسبت به روز قبل 0.1 درصد افزایش دارد در همین مدت همچنین سهم وسایل نقلیه سنگین در ترافیک راه ها 14.3 درصد، بیشترین تردد بین ساعات 18 تا 19 و کمترین تردد بین ساعات 4 تا 5 صبح ثبت شد.*  ترافیک نیمه سنگین در محور کندوان مسیر جنوب به شمالمحرابی نیا گفت: دوربین‌های نظارت تصویری تردد روان در محورهای ‌هراز، فیروزکوه، آزادراه تهران - شمال و آزادراه قزوین - رشت در مسیر رفت و برگشت را نشان می‌دهد.مسؤول سالن عملیات مرکز مدیریت راه‌ها افزود: در حال حاضر شاهد ترافیک نیمه سنگین در محور کندوان مسیر جنوب به شمال در مقاطع دوراهی جاده آتشگاه، ارنگه و پل خواب هستیم.محرابی نیا اضافه کرد: در محورهای شمالی بارش و مداخلات جوی خاصی گزارش نشده است.* آزادراه تهران-شمال باز شدمسؤول سالن عملیات مرکز مدیریت راه‌ها بیان کرد: امروز 27 تیر ساعت 07:50 مسیر شمال به جنوب آزادراه تهران - شمال در منطقه یک که به دلیل نبود ایمنی کافی و جلوگیری از حوادث احتمالی نظیر احتمال رانش کوه مسدود شده بود، بازگشایی شد.* 7 جاده به دلیل نداشتن ایمنی‌ مسدود استوی اظهار کرد: در حال حاضر جاده خرم آباد-پل‌دختر ‌در استان لرستان، محور فنوج-اسپکه واقع در جنوب استان سیستان و بلوچستان‌، ‌محور قزوین-همدان در کیلومتر 110‌‌، محور فرعی شمشک-دیزین، جاده شهداد-نهبندان در استان کرمان و جاده رامیان-اولنگ-شاهرود، به دلیل نداشتن ایمنی مسدود است.مسؤول سالن عملیات مرکز مدیریت راه‌ها افزود: همچنین محور مشهد - کلات واقع در استان خراسان رضوی تا اطلاع بعدی، به دلیل نبود ایمنی کافی مسدود است.* هراز و کندوان از ساعت 15 امروز یک‌طرفه می‌شودوی گفت: تردد موتورسیکلت ‌تا ساعت 6 روز شنبه 28 تیر در محورهای کندوان، هراز، فیروزکوه و محور تهران-سمنان-مشهد و بالعکس ممنوع است.محرابی‌نیا افزود: در محور کندوان تردد خودرو از ساعت 15 تا 24 امروز 27 تیر از کرج و ابتدای آزاد راه تهران-شمال به سمت مرزن آباد ممنوع است، با اعلام‌ پلیس راه در منطقه، تردد وسایل نقلیه از ساعت 18 تا 24 امروز از مرزن آباد به سمت کرج و تهران به صورت یک طرفه خواهد بود.مسؤول سالن عملیات مرکز مدیریت راه‌ها بیان کرد: در محور هراز تردد خودرو از ساعت 15 تا 22 امروز 27 تیر از رودهن به سمت آمل ممنوع است، با اعلام پلیس راه منطقه، تردد وسایل نقلیه از ساعت 17 تا 22 روز جمعه ‌27 تیر از آب اسک به سمت رودهن در محدوده مشابه صورت یک‌طرفه خواهد بود.وی اضافه کرد: در محور هراز تردد تریلرها ممنوع است، همچنین در محور کندوان نیز تردد تریلر و کامیون کماکان ممنوع است.محرابی‌نیا افزود: در محور هراز تردد کامیون غیر از حاملین مواد سوختی و فاسد شدنی از ساعت 6 تا 24 امروز ممنوع است.انتهای پیام/
به گزارش خبرنگار اقتصادی خبرگزاری فارس، عباس بهزاد دادستان انتظامی مالیاتی در نامه‌ای به مدیران مالیاتی هشدار داد فرایند ثبت نام مالیاتی مودیان و اصطلاحا 45 گام مالیاتی الکترونیکی شده و نباید مراجعه حضوری به ادرات وجود داشته باشد و در صورت احراز تساهل و تسامح ماموران مالیاتی، با آنها برخورد می شود.در این نامه آمده است: با توجه به الکترونیکی و هوشمندسازی مراحل سامانه ثبت نام الکترونیک و ضرورت رعایت فاصله اجتماعی مطابق دستور ستاد ملی کرونا و همچنین در اجرای منویات مقام عالی وزارت و رئیس کل محترم سازمان امور مالیاتی و به منظور تسهیل در امور کسب و کار مودیان محترم و با عنایت به دستورالعمل شماره ۲۷۰۳۱۵۹/ص مورخ ۱۳۹۹/۳/۷، من‌بعد حضور مودیان محترم مالیاتی در محل اداره امور مالیاتی مربوطه جهت تکمیل ثبت نام و تشکیل پرونده ، ارائه مدارک ثبت نام و... ضرورت نداشته و کلیه فرآیند ها اعتبار سنجی تا گام 45 باید بصورت الکترونیکی و از راه دور صورت پذیرد.مقتضی است، مدیران کل امور مالیاتی على الخصوص در شرایط کنونی جامعه، ترتیبی اتخاذ نمایند که کلیه همکاران اقدامات قانونی لازم ( تخصیص واحد مالیاتی، صحت سنجی فعالیت های مودی، تعیین مشمولیت ارزش افزوده و ... ) را در خصوص تکمیل فرآیند مذکور معمول فرمایند. بدیهی است در صورت احراز تساهل و تسامح ، مامورین مالیائی متخلف تحت تعقیب انتظامی قرار خواهند گرفت. شایان ذکر است نظر به رویکرد نوین سازمان متبوع بخشنامه شماره ۱۳۰/۱۴۷۲/د مورخ ۱۳۹۹/۴/۲۱ این دادستانی کان لم یکن تلقی می گردد.به گزارش فارس، 45 گام ثبت نام مالیاتی که در گذشته نیاز به مراجعه حضوری داشت از سوی دولت و با تلاش مرکز ملی پایش و بهبود فضای کسب و کار وزارت اقتصاد غیرحضوری شد اما در برخی ادارات مالیاتی مودیان را به مراجعه حضوری برای انجام کار تشویق یا اجبار می کنند که از سوی دادستانی این اقدام منع شده است.انتهای پیام/
‌محمد اسلامی در گفت‌و‌گو با خبرنگار اقتصادی خبرگزاری فارس، درباره برنامه وزارت راه و شهرسازی برای تأمین مالی پروژه‌‌های عمرانی از طریق اوراق قابل عرضه در بورس، اظهار داشت: در حال مذاکره با بورس برای ورود به تأمین مالی ۱۲ پروژه زیرساختی هستیم.وزیر راه و شهرسازی ادامه داد‌: این پروسه از سال ۹۸ آغاز شد تا از محل بازار سرمایه تامین منابع شود و برای احداث پروژه‌های زیربنایی کشور منابع مالی جذب کنیم.وی در پاسخ به این سوال که پیش بینی می‌کنید برای چه پروژه‌ها و چه زمانی این نحوه تامین مالی محقق شود؟ ‌بیان کرد: اولویت ما در گام اول تأمین مالی پروژه‌های آزادراهی و راه‌آهن است که برای وزارت راه و شهرسازی اهمیت دارد.وزیر راه و شهرسازی اضافه کرد: همچنین یک پروژه هم برای صندوق تامین مالی زمین و مسکن داریم تا بدین ترتیب ‌بتوانیم از منابع‌ اندک و خُرد مردم، برای رونق ساخت و ساز مسکن استفاده کنیم.به گزارش فارس، به تازگی، تأمین مالی یک‌هزار میلیارد تومانی از طریق انتشار اوراق اختیار فروش تبعی در یک روز در بازار بورس انجام شد و به گفته مدیر ابزارهای نوین مالی بورس اوراق بهادار تهران، با استقبال سرمایه‌گذاران همه اوراق قابل عرضه طی یک روز معاملاتی به فروش رسیده و تامین مالی یک‌هزار میلیارد تومانی هلدینگ خلیج فارس از این طریق به انجام رسید.انتهای پیام/
به گزارش خبرنگار اقتصادی خبرگزاری فارس، علی فیروزی رئیس مرکز ملی پایش و بهبود فضای کسب و کار وزارت اقتصاد در پستی در فضای مجازی از افتتاح پنجره واحد فیزیکی (ایستگاه واحد کاری) شروع کسب و کار در 4 کلان شهر مشهد، تبریز و شیراز و اصفهان خبر داد.وی اعلام کرد: پنجره واحد فیزیکی هفته آینده آینده در این 4 شهر افتتاح خواهد شد. تا در این شهرها هم در کمتر از 3 روز ثبت شرکت، اقدامات مالیاتی، تامین اجتماعی، روزنامه رسمی و کثیر الانتشار و دفاتر پلمب شده انجام شود.به گزارش فارس، پیش از این برای شروع یک کسب و کار بیش از 72 روز زمان نیاز داشت تا اشخاص بتوانند مجوزهای لازم را اخذ کنند. اما مسئولان می‌گویند با استفاده از پنجره واحد این زمان می‌تواند به 3 روز کاهش یابد.پیش‌تر نیز این واحد در تهران و در محل اتاق بازرگانی فعالیت خود را شروع کرده است.انتهای پیام/
فرزاد پیلتن در گفت‌وگو با خبرنگار اقتصادی خبرگزاری فارس و در پاسخ به سؤالی در مورد وضعیت صادرات کشورمان به امارات گفت: وضعیت تجارت کشورمان به امارات بطور کلی با دیگر کشورهای عربی متفاوت است.مدیرکل دفتر عربی و آفریقایی سازمان توسعه تجارت ایران افزود:  اگر چه در سه ماهه ابتدای سال جاری نسبت به مدت مشابه سال قبل تحت تاثیر شیوع ویروس کرونا و مسدود شدن مسیرهای تجاری، تجارت با اغلب کشورها روند کاهشی داشته است اما در برخی موارد و در تجارت با برخی از کشورها  از جمله امارات (از نظر ارزشی و وزنی) و کویت و قطر  (از نظر وزنی) روند صعودی داشته ایم.وی افزود: در سه ماهه اول سال 99 صادرات به امارات حدود 970 میلیون دلار بوده که نسبت به مدت مشابه سال 98 از نظر ارزشی حدود 8 درصد و از نظر وزنی حدود 40 درصد افزایش نشان می‌دهد. به این معنا که از حدود 2.5 میلیون تن صادرات در سه ماهه ابتدای سال 1398 به حدود 3.4 میلیون تن در سه ماهه اول سال 1399 افزایش داشته است.پیلتن گفت: همچنین طی این مدت صادرات به کویت و قطر نیز به ترتیب حدود 31 و 25 میلیون دلار بوده که اگرچه از لحاظ ارزشی با کاهش 31 و 53 درصدی همراه بوده است، اما از نظر وزنی صادرات به هردو کشور به ترتیب حدود 13 و 20 درصد افزایش داشته است.وی گفت: البته باید به این نکته نیز توجه داشت کاهش روابط تجاری طی ماه‌های اخیر در سطح جهانی بوده و بر اساس تحلیل سازمان جهانی تجارت بین 20 الی 30 درصد با کاهش همراه بوده است.پیلتن اظهار داشت:  تجارت ایران و امارات در سال‌های اخیر به طور میانگین حدود 12 میلیارد دلار بوده است که حدود 40 درصد آن شامل صادرات ایران به این کشور و حدود 60 درصد این میزان نیز شامل واردات جمهوری اسلامی ایران از این کشور بوده است.وی در پاسخ به این سوال که امسال برنامه صادراتی ایران به امارت چیست گفت: با توجه به اینکه مجموعه صادرات به امارات در سال 98 حدود 4.5 میلیارد دلار بوده، برای سال 99 در سه سناریوی بدبینانه، واقع‌بینانه و خوش بینانه به ترتیب اهداف 5، 5.2 و 6 میلیارد دلار صادرات به این کشور  پیش‌بینی شده است که امید است با عادی شدن مبادلات تجاری در سطح جهانی و همچنین تجارت دوجانبه بتوان نسبت به سال گذشته روند افزایشی در صادرات به این کشور و تحقق  اهداف پیش بینی شده را شاهد بود.انتهای پیام/*ملاک اتمام عملیات ساختمانی برای آغاز زمان معافیت واحدهای نوساز به کار گرفته شود
گروه بین‌الملل خبرگزاری فارس – مهدی پورصفا: ماجرای برجام و تفاهم‌نامه همکاری بلندمدت ایران و چین اگرچه هم از لحاظ ماهیت و هم از نظر نحوه مذاکره و تصمیم‌گیری ماهیت کامل متفاوتی دارند اما این روزها به لطف فضای حاکم بر فضای مجازی، قیاس آنها تبدیل به مقیاسی برای اندازه‌گیری موفقیت یا شکست مسیر جدید شده است.البته این دو رویداد مهم در عرصه سیاست خارجی ایران چندان هم به هم بی‌ربط نیستند و شاید بتوان گفت که سنگ بنای تفاهم همکاری راهبردی ایران و چین بعد از اجرای برجام در دی ماه سال 1394 گذاشته شد. با این حال نقطه اول در قضاوت پیرامون شرایط موجود درک ماهیت دو توافق و شرایط بین‌المللی انعقاد هر کدام است و بدون این کار هرگونه قضاوتی در این بین عقیم خواهد ماند.* از سال 2002 تاکنون چه روی دادبرجام یا «برنامه جامع اقدام مشترک» پاسخی به منازعه چندین ساله بین ایران و غرب بر سر برنامه هسته‌ای صلح آمیز ایران بود که از سال ۲۰۰۲ و با کنفرانس خبری گروهک تروریستی منافقین در واشنگتن آغاز شد.پس از آن نیز با سوءاستفاده آمریکا و کشورهای غربی از تعهدات پادمانی ایران در قالب NPT پرونده ایران در آژانس بین المللی انرژی اتمی گشوده شد و علی‌رغم بازرسی‌های گسترده و مذاکرات ایران و کشورهای بریتانیا، فرانسه و آلمان در سال 2006 میلادی به آژانس بین‌المللی انرژی اتمی ارسال شد. با وجود گذشت نزدیک به 18 سال از بازگشایی این پرونده تقریباً روشن شده که هدف اولیه از باز شدن این پرونده علیه ایران حفظ توازن از دست رفته در خاورمیانه با حمله آمریکا به عراق و برکناری دولت صدام حسین بود.تا پیش از این آمریکا بر مبنای سیاست مهار دوجانبه که پس از جنگ خلیج فارس توسط «مارتین ایندیک» مسئول وقت امورخارجی شورای امنیت ملی آمریکا در سال 1993 بیان شد به دنبال ایجاد نوعی توازن در منطقه بین عراق و ایران بود.با تحولات روی داده در خاورمیانه و تلاش آمریکا برای بازآرایی یک خاورمیانه جدید که نوک پیکان آن حمله به عراق بود، تلاش برای مهار ابزارهای قدرت ایران در منطقه در دستور کار واشنگتن قرار گرفت. از همان زمان توانمندی هسته‌ای و موشکی ایران به عنوان فوری‌ترین تهدید از دولت «جورج بوش» شناسایی شد به گونه‌ای که «استفن هادلی» مشاور وقت جورج بوش در امور امنیت ملی در گفت‌وگو با البرادعی سیاست آمریکا را عدم چرخش حتی یک سانتریفیوژ در ایران عنوان کرد.تا سال 2006 بررسی امکان یک اقدام نظامی علیه تاسیسات ایران به صورت جدی در دستور دولت آمریکا قرار داشت اما پس از تحولات عراق و روی کار آمدن یک دولت شیعه و همچنین شکست نظامی رژیم صهیونیستی در مقابل حزب‌الله لبنان به عنوان موثرترین متحد منطقه‌ای ایران روشن شد که چشم‌انداز چنین اقدامی تا چه اندازه تاریک است.از همین رو از سال 2006 میلادی سیاست قطعی آمریکا بر اساس اصل چماق و هویچ قرار گرفت. هدف از این اقدام بالا بردن فشارهای همه جانبه با استفاده از حربه تحریم و سایه جنگ و در عین حال پیشنهاد گفت‌وگو به ایران برای حل مشکلات با اعطای برخی امتیازات قرار داشت.این راهبرد تقریباً از همان سال با برخی تغییرات تاکتیکی علیه ایران اعمال می‌شد. از همان سال 6 قطعنامه علیه ایران در شورای امنیت سازمان ملل متحد به محوریت غرب و آمریکا به تصویب رسید و در کنار آن نیز تحریم‌های یکجانبه و چندجانبه بی‌سابقه‌ای علیه ایران در حوزه‌های مختلف از جمله صدور نفت و تبادلات مالی اعمال شد. البته ابزار اصلی اعمال این تحریم‌ها توان اقتصادی آمریکا و جایگاه دلار به عنوان ارز اصلی جهانی بود که توانست قوانین داخلی آمریکا را تبدیل به یک قاعده جهانی کند.* برجام حاصل یک توازن لرزانبرجام را می‌توان حاصل مقاومت ایران در مقابل این فشار و ترس دولت اوباما از افزایش قابلیت‌های هسته‌ای ایران دانست. در حقیقت افزایش توان غنی‌سازی ایران به 20 درصد همانند یک «گیم چنجر» سبب شد تا تمایل آمریکا برای نوعی معامله با ایران برای اعمال محدودیت‌های جدی بر رشد توانمندی‌های هسته‌ای در برابر عدم اعمال فشار بیشتر بر ایران و کاهش برخی فشارها فزونی گیرد.از سوی دیگر این تلقی جدی در هیات حاکمه آمریکا وجود داشت که به وجود آمدن یک رونق نسبی در ایران می‌تواند سیاست‌های ایران را با نظم حاکم جهانی هم‌سازتر کند. این ایده را به وضوح «باراک اوباما»، رئیس‌جمهور سابق آمریکا در گفت‌وگو با توماس فریدمن روزنامه‌نگار آمریکایی مطرح می‌کند.علاوه بر این برجام با نگاه خوشبینانه به کارایی هنجارهای بین‌المللی حاکم بر جهان حاصل شد. تأیید برجام در قطعنامه 2231 شورای امنیت سازمان ملل به خوبی نگاه حاکم بر این توافق را نشان می‌داد. البته این راهبرد به دلیل تحولات داخلی آمریکا از جمله به قدرت رسیدن «دونالد ترامپ» نتوانست چندان در پایداری این توافق موفق ظاهر شود.رویکرد دولت ترامپ در خروج از نهادهای بین‌المللی و بدبینی جدی درباره موفق بودن برجام در مهار حرکت‌های منطقه‌ای ایران در نهایت منجر به خروج آمریکا از برجام و بازگشت تحریم‌های یک‌جانبه بود.علی‌رغم تلاش اروپا برای جلوگیری از خروج آمریکا از برجام و شاید جبران صدمات ناشی از بازگشت تحریم‌ها، به دلیل قدرت واشنگتن برای فشار بر اروپا هیچ‌یک از راهبرد‌های قاره سبز منجر به موفقیت نشد و ایران بعد از یک صبر راهبردی یک‌ساله کاهش تعهدات برجامی خود را آغاز کرد.البته با گذشت بیش از دو سال از خروج آمریکا از برجام ایران همچنان به بازرسی‌های برجامی و همچنین اجرای پروتکل الحاقی پایبند است؛ نکته‌ای که سبب شده اروپایی‌ها به صورت نیم‌بند با بازگشت تحریم‌های تسلیحاتی از طریق مکانیسم ماشه مخالفت کنند.بر این اساس برجام برآمده از رویکرد کوتاه آمدن و عقب‌نشینی در برابر حریف برای کاهش فشارهای او بود که از سوی دیگر با نوعی خوش‌بینی به نهادهای بین‌المللی گره خورده بود. هرچند مرور زمان نشان داد نه کوتاه آمدن رویکردی کارآمد است و نه خوش‌بینی به نهادهای بین‌المللی انگاره‌ای صحیح.*  چرا چین و ایران بعد از 40 سال به این نقطه رسیدند؟در طرف مقابل تفاهم‌نامه راهبردی همکاری ایران و چین را می‌توان نتیجه نگاه واقع‌گرایانه هر دو کشور به شرایط بین‌المللی دانست. واقعیت این است که ایران و چین در طول 40 سال گذشته همکاری‌های گسترده‌ای در حوزه‌های گوناگون در مباحث نظامی و راهبردی سامان داده‌اند که نقطه شروع آن به پیروزی انقلاب اسلامی و تشکیل نظام جمهوری اسلامی ایران بازمی‌گردد.هسته اصلی روابط ایران و چین در دهه 80 میلادی خرید سلاح بود. ایران به عنوان یک کشور انقلابی درگیر جنگ سهمناکی با رژیم بعثی عراق بود و چین از معدود کشورهایی بود که حاضر به فروش سلاح به ایران بود. جنگنده‌های اف-7، تانک‌های تیپ 56 و همچنین انواع توپخانه سنگین و موشک‌های بالستیک کوتاه برد و کروز موسوم به کرم ابریشم بخشی از این خریدها محسوب می‌شد.در سال‌های بعد نیز علاوه بر خرید تسلیحات، همکاری‌های هسته‌ای نیز به لیست حوزه‌های علاقه‌مندی دو طرف اضافه شد. کمک‌های پکن نقش مهمی در توسعه برخی زیرساخت‌های هسته‌ای ایران همچون تأسیسات تبدیل کیک زرد به گاز هگزا فلوراید اورانیوم در اصفهان داشت. با گذشت زمان و رشد گسترده اقتصادی چینی‌ها در دهه اول قرن بیستم، اقتصاد به وجه اصلی روابط دو طرف تبدیل شد. ایرانی‌ها به شدت علاقه‌مند بودند تا چین نقش اصلی در فروش نفت ایران را بر عهده بگیرد. در کنار این توسعه بخش مهمی از میدان‌های نفتی در ایران از جمله میدان نفتی یادآوران به شرکت‌های چینی سپرده شد.با وجود این که همکاری‌های دو طرف ایران و چین از تنوع بالایی برخوردار بود، اما هیچ‌گاه در قالب یک تفاهم بلندمدت به اجرا درنیامد. شاید علت این مسئله را بتوان در عدم نیاز دو طرف به چنین تفاهمی دانست. با این حال رویدادهای چند سال اخیر ایران و چین را همانند تهران و مسکو به یک نقطه همکاری راهبردی رساند.* ناکارآمدی برجام و تشکیل محور مسکو-پکن-تهراننزدیکی ایران و چین بر خلاف برجام که ناشی از نوعی بازدارندگی دوطرفه بین ایران و آمریکا بود، بر اساس یک نیاز مشترک و در واقع «منافع مشترک» صورت گرفته است. در حقیقت مدل نزدیکی روابط تهران و پکن به شدت به نزدیکی روابط ایران و روسیه در سال 2015 شبیه است. زمانی که فشار غرب بر روی روسیه در اوکراین منجر به واکنش مسکو در بازگرداندن حاکمیت خود بر کریمه شد. از سوی دیگر تجمع تروریست‌ها در سوریه و تهدیدهای پیدا و پنهان غرب در خصوص هجوم احتمالی به مرزهای سوریه پس از سقوط دمشق سبب شد تا مسکو در کنار تهران و دمشق ائتلافی را برای مقابله با خطر تروریسم تشکیل دهند.در خصوص چین نیز از سال 2017 و با انتشار سند امنیت ملی آمریکا پکن هدف فشارهای اقتصادی آمریکا گرفته است. این فشارها در ابتدا ماهیتی اقتصادی داشت اما به تدریج موضوعاتی امنیتی همچون خودمختاری هنگ‌کنگ، مساله سین‌کیانگ و ادعاهای ارضی پکن در دریای چین جنوبی نیز بدان اضافه است.ایران نیز که با فشار تحریم‌های یکجانبه آمریکا در حوزه اقتصادی روبه‌رو است و دیگر امیدی به غرب حداقل در میان‌مدت ندارد، چین را به عنوان یک شریک اقتصادی انتخاب کرده که می‌تواند با آن روابط راهبردی داشته باشد.به این ترتیب محور مسکو-پکن-تهران که تنها بر روی تحلیل‌های ذهنی جای داشت امروز می‌رود که یک واقعیت جدی تبدیل شود. از آنجا که این تفاهم بر اساس یک نیاز مشترک در فضای امروز دنیا شکل گرفته است، پایداری بسیار بیشتری نسبت به توافقی همانند برجام دارد که بر اساس نوعی آتش‌بس موقت شکل گرفت.البته در این مسیر موانع جدی همچون تفاوت‌های فرهنگی بین دو کشور وجود دارد. در ایران همچنان تصور دقیقی از چین به عنوان یک قدرت بین‌المللی وجود ندارد و ماهیت کمونیستی این کشور نیز به برخی بدبینی‌ها در افکار عمومی دامن زده است.علاوه بر این یک جناح قدرتمند غرب‌گرا – همان جناحی که همواره عقب‌نشینی در برابر غرب را توصیه می‌کند - در بین افکار عمومی و نخبگان ایرانی وجود دارد که همچنان نسبت به گسترش روابط با بلوک شرق معترض است و آن در مقابل مزیت‌های اثبات‌نشده ارتباط با غرب بی‌فایده می‌داند.با وجود این اراده دو کشور برای گسترش همکاری‌ها چشم‌انداز هیجان‌انگیزی از روابط دو کشور ارائه می‌دهد. بر خلاف برجام که تضاد منافع در بهره‌گیری طرف‌های مختلف از برداشته شدن تحریم‌ها امکان ادامه آن را با مشکل روبه‌رو کرده بود، در مورد تفاهم‌نامه همکاری ایران و چین امکان بهره‌مندی دو طرف به صورت یکسان وجود دارد.ایران به عنوان ابرقدرت انرژی منطقه خاورمیانه و اتصال‌دهنده آسیا به آفریقا لنگر مناسبی برای حفظ امنیت انرژی برای چین است و در نقطه مقابل پکن به عنوان یک ابرقدرت اقتصادی که در آینده به قدرت اول دنیا در حوزه تولید ناخالص ملی تبدیل خواهد شد، می‌تواند موتور محرکی برای حرکت اقتصاد ایران باشد.بهبود وضعیت اقتصادی همان امیدی بود که ایران به برجام برای آشتی اقتصادی با غرب داشت و هرگز محقق نشد.این چشم‌انداز به طور حتم برای آمریکا هراس‌آور خواهد بود. واشنگتن امیدوار بود که بتواند ایران را با استفاده از فشارهای اقتصادی به زانو درآورده و یک توافق جدید با تهران به امضا برساند. با این حال هم‌اکنون نه تنها هیچ دستاوردی برای مذاکره مجدد بر سر برجام حاصل نشده است، بلکه تهران به سمت چین برای یک همکاری راهبردی حرکت کرده است؛ اتفاقی که به گفته «استفان والت»، استاد روابط بین‌الملل دانشگاه هاروارد، تنها سیاست پامپئو و ترامپ برای فشار حداکثری به تهران می‌توانست آن را رقم بزند.و البته در پایان تذکار این واقعیت خالی از لطف نیست که اگر روابط راهبردی با چین زودتر از این در دستور کار قرار می‌گرفت و نگاه به شرق، زودتر از اینها جای سیاست نگاه به غرب برخی دولتمردان را گرفته بود، این احتمال جدا وجود داشت که سیاست فشار حداکثری واشنگتن در نطفه خفه شود. اگر در آمریکا امثال بولتون، پامپئو و شخص ترامپ عامل شکل‌گیری سیاست فشار حداکثری بودند، در ایران نیز این غرب‌گرایان بودند که زمینه را برای آنها فراهم کردند.انتهای پیام/
اخبار شرکت‌ها: ایکوپرس- فرشاد مقیمی در دیدار با قطعه‌سازان استان کرمانشاه، با اشاره به ظرفیت بالای خودروسازی در این استان بیان کرد: در حوزه تولید خودرو از نیمه دوم سال گذشته تولید، آهنگ رو به رشدی گرفته به طوری که در پنج ماه پایانی سال، رکورد ماهانه، هفتگی و روزانه را زده ایم و رونق تولید را در مجموعه ایران خودرو را معنا کرده‌ایم.وی تاکید کرد: توانستیم تعهدات معوق مشتریان که از عمده مطالبات مردمی و مورد گلایه مشتریان نیز بوده است را ۷۱ درصد بهبود ببخشیم به طوری که تعداد تعهدات به ۵۰ هزار دستگاه کاهش یافته است است که ظرف یکی دو ماه آینده آن را به صفر خواهیم رساند.مقیمی بیان کرد: این در حالی است که در ۱۳ محصول نظیر پژو ۴۰۵ بنزینی، سمند ال-ایکس و پژو پارس اتوماتیک تعهدات به صفر رسیده است.مدیرعامل گروه صنعتی ایران خودرو افزود: در سال جهش تولید نیز بنا داریم به تولید شتاب بیشتری بدهیم، تولید ایران خودرو از ابتدای سال تاکنون نسبت به دوره مشابه ۳۳ درصد رشد داشته یعنی از ۱۱۱ هزار دستگاه به ۱۵۰ هزار دستگاه خودرو رسیده ایم که این روند افزایشی ادامه خواهد داشت.وی ‌یادآور شد: امروز دغدغه مسئولان استان کرمانشاه، اشتغال است بنابراین پیشنهاد دارم که قطعه‌سازی را متناسب با صنعت خودروسازی استان پیش ببریم؛ با وجود این، ما حاضر هستیم در قالب یک تفاهم نامه محصول شرکت‌های قطعه‌ساز که تعداد آن ۱۰ واحد است را پیش خرید کنیم که با این کار زمینه اشتغال برای ۲۰۰ نفر و با سرمایه گذاری ۱۲۰ میلیارد تومان فراهم خواهد شد.انتهای پیام/
به گزارش گروه بین‌الملل خبر‌گزاری فارس، «دیمیتری پسکوف»، سخنگوی کرملین امروز پنجشنبه در اظهار نظری از طرح سناتور‌های آمریکایی برای تحریم شرکت‌های همکار با پروژه نورد استریم ۲ انتقاد کرد.به نوشته خبر‌گزاری «تاس»، پسکوف درباره این طرح گفته تهدید واشنگتن برای اعمال تحریم‌ها علیه پروژه‌های نورد استریم۲ و دومین خط لوله گاز ترک‌استریم در چار‌چوب قانون «مقابله با دشمنان آمریکا از طریق تحریم‌ها» یک فشار ناروا بر تجارت اروپا و یک رقابت غیرمنصفانه است.وی در این باره گفت: «آن (طرح تحریمی) تحولات منفی، رویه غیر‌ضروری اعمال محدودیت‌های مختلف و فشار غیر‌ضروری بر تجارت اروپا را به دنبال دارد که شرکت‌های روسی نیز به آن (تجارت) وابسته هستند.»وی در ادامه افزود: «آن (طرح تحریمی) رقابتی غیر‌منصفانه را به همراه دارد که تلاش می‌کند اروپایی‌ها را به خرید گاز گران‌تر با شرایطی که کمتر مطلوب است، ترغیب کند.»اوایل ماه ژوئن امسال چند سناتور‌ آمریکایی طرحی را برای تحریم‌ تمام شرکت‌های همکار با پروژه «نورد استریم۲» ارائه کردند.«تد کروز»، «جین شاهین» و «جان باروزو» از اعضای کمیته روابط خارجی مجلس سنای آمریکا به همراه «تام کاتن» و «ران جانسون»، دو سناتور دیگر این مجلس، شانزدهم خرداد ماه طرحی را معرفی کردند که خواستار تحریم تمام شرکت‌های همکار با پروژه «نورد استریم۲» است.بر اساس این طرح تمام شرکت‌هایی که ارائه کننده گواهینامه، خدمات بیمه و تجهیزات بندرگاهی به پروژه نورد استریم۲ روسیه باشند تحریم خواهند شد.زمانی که شرکت لوله کشی دریایی «Allseas» واقع در کشور سوئیس به دلیل تحریم‌های آمریکا فعالیت خود را در پروژه نورد استریم ۲ متوقف کرد، این پروژه نیز در اواخر سال ۲۰۱۹ به حالت تعلیق در آمد.انتهای پیام/ص
صادق ضیائیان در گفت‌وگو با خبرنگار اقتصادی خبرگزاری فارس، در تشریح آخرین وضعیت جوی کشور، بیان کرد: امروز رگبار پراکنده باران، گاهی رعد و برق و وزش باد شدید در استان‌های مازندران، خراسان شمالی، گلستان، شمال خراسان رضوی و شمال‌غرب، همچنین در دامنه‌های جنوبی البرز در استان‌های تهران، البرز، قزوین و سمنان، شاهد هستیم.وی ادامه داد: فردا 27 تیر در استان‌های خراسان شمالی، گلستان، مازندران، شمال خراسان رضوی و شمال آذربایجان غربی، همچنین ارتفاعات البرز بارش پراکنده خواهیم داشت؛ این شرایط روز 28 تیر در ارتفاعات البرز و استان‌های آذربایجان شرقی و آذربایجان غربی حاکم است.مدیر پیش‌بینی و هشدار سازمان هواشناسی گفت: در مناطقی که ذکر شد‌ احتمال بالا آمدن ناگهانی آب مسیل‌ها و رودخانه‌ها و برخورد صاعقه وجود دارد که ‌توصیه می‌شود احتیاط در تردد و اسکان در حاشیه رودخانه‌ها و مسیل‌ها و صعود به ارتفاعات در دستور کار باشد.ضیائیان بیان کرد: ‌در سه روز آینده رشد ابر، رگبار پراکنده، گاهی رعد و برق و وزش باد شدید در ارتفاعات هرمزگان، ارتفاعات زاگرس در استان‌های فارس و کهگیلویه و بویراحمد، جنوب کرمان، جنوب سیستان و بلوچستان، غرب اصفهان، لرستان، قم و استان مرکزی پیش‌بینی می‌شود.وی اظهار کرد: از شنبه 28 تیر ‌تا سه شنبه 31 تیر در خوزستان و جنوب ایلام ‌‌بالا بودن دمای احساسی، رخداد دمای 49 و‌ 50 درجه و حتی بالاتر در طی بازه زمانی ذکر شده پیش‌بینی می‌شود،‌‌ توصیه می‌شود صرفه جویی در مصرف آب و برق به ویژه در ساعات اوج مصرف‌ و اجتناب از ترددهای غیرضروری در حوالی ظهر تا اوایل غروب جهت جلوگیری از گرمازدگی، در دستور کار باشد.مدیر پیش‌بینی و هشدار سازمان هواشناسی بیان کرد: ‌از یکشنبه 29 تیر تا سه‌شنبه 31 تیر در اغلب مناطق کشور آسمان صاف است و در نوار شمالی کشور افزایش دمای 3 تا 6 درجه‌ای پیش‌بینی می‌شود.ضیائیان افزود: در پنج روز آینده در شرق کشور به ویژه زابل وزش باد شدید پیش‌بینی می‌شود که در برخی ساعات همراه با باد و گرد و خاک است.وی گفت: در این مدت در مناطق شرقی کشور، به دلیل وزش باد شدید احتمال آسیب به سازه‌های موقت و گلخانه‌ها، سقوط تابلوهای تبلیغاتی و اشیاء سبک و کاهش دید افقی و کاهش کیفیت هوا وجود دارد که توصیه می‌شود محکم کردن سازه‌های موقت، تابلوهای تبلیغاتی و پوشش گلخانه‌ها در دستور کار باشد.مدیر پیش‌بینی و هشدار سازمان هواشناسی بیان کرد: روز آینده اهواز با بیشینه دمای 48 درجه بالای صفر گرمترین مرکز استان و شهر‌کرد با کمینه دمای 11 درجه بالای صفر خنک‌ترین مرکز استان خواهد بود.ضیائیان در تشریح وضعیت جوی پایتخت اظهار داشت: آسمان تهران روز آینده کمی ابری، گاهی با وزش باد پیش‌بینی می‌شود، بیشینه و کمینه دما فردا در پایتخت 36 و 26 درجه خواهد بود.مدیر پیش‌بینی و هشدار سازمان هواشناسی افزود: امروز در تهران آسمان ابری، جهت باد جنوب غربی و سرعت باد 14 کیلومتر بر ساعت است، دید افقی امروز در پایتخت بیش از 10 کیلومتر و نم نسبی 25 درصد است.انتهای پیام/
به گزارش خبرگزاری فارس به نقل از پایگاه اطلاع رسانی شبکه خبر، سید احسان خاندوزی، نایب رئیس کمیسیون اقتصادی مجلس در برنامه تیتر امشب، اظهار داشت: یکی از راهکارهای کوتاه مدت عرضه مسکن این است که مسکن های موجودی که عرضه نمی‌شوند را برای عرضه در بازار تحریک کنند، در اغلب کشورهای دنیا نیز از قانون مالیاتی تحریک عرضه استفاده می شود.وی افزود: در قانون مالیاتی سال 94  هم این الزام را آورده ایم و سامانه املاک و اسناد کشور را برای پشتیبانی مجموعه ای از خدمات از جمله مالیات بر خانه های خالی مکلف کرده ایم.خاندوزی گفت: به علت ضعف سامانه املاک و اسناد و هم به جهت نرخ غیر بازدارنده در سال 94 در اخذ مالیات موفق نبودیم، در سال 95 بالغ بر 2.5 میلیون خانه خالی نشان دهنده افزایش 4 برابری خانه های خالی بود اما اکنون آمار دقیقی مبنی بر افزایش خانه های خالی در دست نیست بنابراین برای رفع ابهامات طرح مجلس برای اثر بخش کردن مالیات و شناسایی دقیق تر خانه های خالی است که همکاری دستگاه ها و خوداظهاری مالکین را می طلبد.او افزود: در سال اول اجرای این طرح شهرهای بزرگ و بالای صد‌هزار نفر مشمول می شوند که مسئله مسکن جدی تری است ولی از سال دوم تمام شهرهای کشور مشمول مالیات بر خانه های خالی خواهند بود.خاندوزی اضافه کرد: برای خانه های نوساز تا یک سال بعد از اخذ پروانه ساخت و پایان کار فرصت عرضه و اعلام دارند برای واحد های غیر نوساز نیز 6 ماه فرصت داده ایم.او افزود: بر اساس این قانون سازندگان مسکن و انبوه سازان و مردمی که از محتکران به شمار نمی روند اما محتکرانی که بالغ بر 100 یا 200 واحد مسکونی دارند و عرضه نمی کنند را مشمول این قانون و اخذ مالیات بر خانه های خالی خواهند شد.نایب رئیس کمیسیون اقتصادی مجلس گفت: چون دستگاه های اجرایی از جمله ثبت و اسناد املاک و سازمان ثبت احوال کشور اطلاعات افراد را دارند مکلف شده اند با الزام جدی اطلاعات را بدون پیش شرط و دریافت وجه در اختیار سامانه املاک و اسکان بگذارند و در صورت تخلف کارکنان دستگاه ها بر اساس قانون مجازات های اسلامی محکوم خواهند شد اما برای شهروندان از ابزار مالیات و ارائه خدمات استفاده شده است که برای کسب اطلاعات افرادی که اطلاعات نمی دهند یا اطلاعات غلط بدهند مجازات مالیات بیش از خانه خالی خواهند شد.خاندوزی گفت: اگر افراد بدانند اطلاعات خانه خالی خود را ابراز نکنند مشمول مالیات اضافه خواهند شد برای ارائه اطلاعات ترغیب خواهند شد و اطلاعات به سامانه املاک کشور منتقل خواهد شد.او افزود: از زمان تصویب قانون به بعد خانه های خالی مشمول مالیات اضافی خواهند شد بنابراین با قوانین مالیاتی و خدماتی امید می رود نسبت به وضعیت فعلی با همکاری دستگاه های اجرایی تا یکی دو سال آینده شاهد تحول جدی در شفافیت سکونت خواهیم بود.او افزود: هنر قانونگذار انگیزه بخشی برای ارائه و  ابراز صادقانه اطلاعات مالکان است.خاندوزی تأکید کرد: یکی از منابع اصلی برای شناسایی خانه های خالی، دستگاه های اجرایی اند؛ به جهت اینکه دو فوریت و کلیت این طرح تصویب شده انتظار می رود هفته آینده مجدد به صحن مجلس برود.در ادامه این برنامه، محمود علیزاده، معاون فنی و حقوقی سازمان امور مالیاتی، در ارتباط اینترنتی با برنامه گفت: مکانیسم و مدل تخلیه شده سال‌های قبل نیز دیده شده و براساس آنچه در قانون دیده شده جهت شناسایی خانه های خالی از سکنه کسب اطلاعات لازم است که تاکنون اتفاق نیفتاده که مجلس امروز کلیات طرح را تصویب کرد اما هدف اصلی اثر بخشی مالیات است.علیزاده گفت: برای ارتقای سطح این سامانه مجلس تمام تلاش خود را بکار گرفته است، جزئیات این طرح در جلسات بعدی مجلس مطرح می شود. کمیسیون اقتصادی مجلس برای اجرای این طرح و شناسایی خانه های خالی از سکنه وارد عمل شده است.معاون فنی و حقوقی سازمان امور مالیاتی گفت: هدف از این طرح عرضه خانه خالی برای اجاره است بنابراین در صورت زیاد شدن این وضعیت و در عرضه و تقاضا تعادل انجام شود در وضعیت اجاره بها نیز تاثیر خواهد شد.او افزود: در این طرح اگر واحدی اجاره داده نشود مشمول مالیات و به میزان مبلغ اجاره ظرف مدتی که می تواند خالی بماند مشمول جریمه خواهد شد بنابراین اگر کسی اطلاعات خلاف بدهد و اطلاعات در سامانه شناسایی شود بازهم به میزان دوبرابر مبلغ جریمه خواهد شد.معاون سازمان امور مالیاتی بیان کرد: هدف از اعمال مالیات بر خانه های خالی، افزایش عرضه و ایجاد توازن و تعادل در بازار مسکن است.انتهای پیام/
"به گزارش خبرنگار اقتصادی خبرگزاری فارس، امروز در بازار تهران هر قطعه سکه بهار آزادی طرح جدید 10910000 تومان و طرح قدیم 10200000 تومان نرخ‌گذاری شد، ‌روز گذشته سکه طرح جدید 10،700،000 تومان و سکه طرح جدید 10،200،000 تومان فروخته شد.امروز نیم سکه با قیمت 5450000 تومان، ربع سکه با قیمت 3230000 تومان و سکه گرمی با قیمت 1750000 تومان عرضه شد، روز گذشته، نیم سکه 5،350،000 تومان، ربع سکه 3،230،000 تومان و سکه گرمی 1،750،000 تومان درج قیمت شد.همچنین امروز هر گرم طلای 18 عیار 1030700 تومان و اونس جهانی 1805.3 دلار است، روز گذشته‌ هر گرم طلای 18 عیار 1،018،300 تومان و اونس طلا 1807.35 دلار بود.در بازار ارز نیز امروز در لحظه تنظیم این گزارش یک دلار آمریکا 23102 تومان، یورو 25402 تومان و درهم امارات 6604 تومان برای فروش نرخ‌گذاری شد؛ روز گذشته‌ دلار 22،950 تومان، یورو 25،245 تومان و درهم امارات 6،550 تومان فروخته شد.انتهای پیام/"
به گزارش خبرگزاری فارس؛ بعد از گذشت ۱۵ سال از آغاز طرح توزیع سهام عدالت، بیش از ۴۹ میلیون نفر از جمعیت کشور مشمول این سهام شده‌اند که با آزادسازی سهام عدالت از ابتدای امسال، سهامداران مالکیت سهام خود را در دست دارند.از سال ۸۵ تاکنون دولت سهام خود را در ۴۹ شرکت بین مردم تقسیم کرد، اما در بین این ۴۹ شرکت،‌ ۱۳ شرکت غیر بورسی وجود دارد که هنوز ارزش روز آنها به روزرسانی نشده و تنها خبری که در این باره منتشر شده است، تشکیل یک هلدینگ با حضور این شرکت‌ها است.مخاطبین «فارس‌من» در روز‌های گذشته با ثبت سوژه‌ای  ۱۲۰۰ امضایی، درخواست «انتقال سهام عدالت به پرتفوی سهامداران» را داشتند. ما نیز پیگیر این موضوع  از مسئولین بودیم که در این گزارش به بررسی مهم‌ترین آن‌ها می‌پردازیم:برای پیگیری این مسئله در ابتدا به سراغ حسن قالیباف اصل رئیس سازمان بورس رفتیم و در زمینه شرکت‌های غیربورسی سهام عدالت از وی پرسیدیم، قالیباف در این خصوص به خبرنگار فارس گفت: «۱۳ فقره از شرکت‌های واگذار شده در قالب سهام عدالت، غیربورسی هستند که به یک هلدینگ فراگیر ملی منتقل شده و سهام این هلدینگ در اختیار ۴۹ میلیون سهامدار سهام عدالت قرار می گیرد اما هنوز جزئیات این هلدینگ و نحوه مدیریت آن و نسبت آن با شرکت‌هایی که داخل آن قرار دارند، مشخص نشده است.»قالیباف اصل افزود: «تشکیل هلدینگ متشکل از ۱۳ شرکت غیربورسی که در سبد شرکت‌های حاضر در سهام عدالت وجود دارند، یک گام مثبت در خصوص تعیین تکلیف سهام عدالت است اما باید مشکلات احتمالی آن را نیز برطرف کرد.»رئیس سازمان بورس با بیان این‌که ‌با توجه به مصوبه شورای عالی بورس در مرحله اول فعلاً ۳۰ درصد از پرتفو‌ی (ترکیب دارایی) سهام عدالت قابل فروش شده است، گفت: «تاکنون ۲۷۳۷ میلیارد تومان سهام عدالت مردم توسط بانک‌ها و کارگزاران فروش رفته و ۲۷۳۱ میلیارد تومان نیز به حساب سهامداران واریز شده است.»در ادامه‌ی پیگیری‌های فارس،  حسین فهیمی مدیرعامل شرکت سمات نیز در این خصوص به خبرنگار ما گفت: «همه سفارش‌های فروش سهام عدالت تجمیع شده و در نهایت به ۱۱۰ سفارش برای سامانه معاملات تبدیل و بعد از فروش تجمیعی این سهام عدالت، ‌پول آن نیز بر اساس کد ملی دارندگان سهام به حسابشان واریز می‌شود.»همچنین طی مصاحبه‌ای که با اکبر حیدری سخنگوی کانون شرکت‌های سرمایه‌گذاری استانی سهام عدالت داشتیم، وی در پاسخ به سوال خبرنگار اقتصادی فارس مبنی بر اینکه آیا فرایند پذیرش شرکت‌های سرمایه‌گذاری استانی در بورس آغاز شده و چه زمانی این شرکت‌ها در تابلوی بورس حاضر می‌شوند، بیان داشت: «برای تعیین‌تکلیف شرکت‌های سرمایه‌گذاری استانی سهام عدالت با سازمان خصوصی‌سازی و شرکت‌های سپرده‌گذاری مرکزی مکاتبه کرده‌ایم.»خبرنگار «فارس من» همچنان پیگیر مطالبات مخاطبان است و تا حصول نتیجه تمام تلاش خود را خواهد کرد.انتهای پیام/ع
به گزارش گروه بین‌الملل خبرگزاری فارس، «احمد الصحاف» سخنگوی وزارت خارجه عراق از مخالفت این کشور با تصمیم کمیساریای اتحادیه اروپا مبنی بر درج نام عراق در فهرست کشورهای پرخطر در «پولشویی و تأمین مالی تروریسم» خبر داد.طبق گزارش وب سایت وزارت خارجه عراق، الصحاف گفت که «احمد السعدی» کاردار سفارت عراق در برلین در نشست با وزیر مشاور آلمان در امور خارجه از طرف آلمانی خواست تا با این تصمیم کمیساریای اروپا مخالفت کرده و نیز تجاوزات نظامی ترکیه به خاک عراق را محکوم کند.درج نام عراق در فهرست مذکور در حالی است که پیش‌تر در گزارش گروه ویژه اقدام مالی (FATA) آمده بود که عراق قوانین مالی بین المللی ضد تروریسم را قویا اجرا کرده است.نزدیک به یک سال پیش بود که بانک مرکزی عراق در بیانیه ای اعلام کرد که گروه ویژه اقدام مالی رسما بغداد را از لیست سیاه پیگیری خود خارج کرده و دلیل آن،  پیشرفت و دستاورد بانک مرکزی عراق و دفتر مبارزه با پولشویی و تامین مالی تروریسم این کشور در زمینه مقابله با پولشویی است.انتهای پیام/ص
‌به گزارش خبرگزاری فارس به نقل از ‌پایگاه خبری وزارت راه و شهرسازی، پروانه اصلانی‌ در تشریح جزئیات طرح مالیات بر خانه های خالی، بیان کرد: هم اکنون پیشنهاد مشخص وزارت راه و شهرسازی این است که افرادی که تا شهریور واحدهایشان را عرضه کنند از مالیاتی که از ابتدای قانون تاکنون باید می‌پرداختند، معاف می‌شوند.مدیرکل دفتر اقتصاد مسکن وزارت راه و شهرسازی، ادامه داد: همچنین افرادی که تمایل داشته باشند، قراردادهای اجاره شان را ۳ ساله منعقد کنند از مالیات بر خانه های خالی و سایر مالیات هایی که در بخش مسکن قرار است وضع شوند، معاف خواهند شد.اصلانی توضیح داد: اگر بسته مالیات بر خانه های خالی را مشوق ها در کنار برخی قوانین سختگیرانه در نظر بگیریم، قطعا به تعادل در بازار مسکن و بازار اجاره، کمک می شود.وی در خصوص ایجاد مشکلات و چالش ‌هایی بر سر اجرای قانون و دور زدن های قانونی در غیرقابل سکونت ارزیابی شدن برخی واحدها با امضاهای طلایی، گفت: فساد در هر کشوری و برای هر قانونی ممکن است اتفاق بیفتد و راه های گریز از قانون وجود داشته باشد، ولی اساسا هدف این است که همه موارد این چنینی، شناسایی شوند.مدیرکل دفتر اقتصاد مسکن تصریح کرد: اگر اجرای قانون مالیات بر خانه های خالی بتواند، ۵۰ درصد خانه های خالی را شناسایی و وارد بازار مسکن کند، رسالتش را انجام داده است و قطعا بتدریج، فرهنگ مالیات در کشور جا می افتد.اصلانی توضیح داد: سامانه املاک و اسکان نه از جنبه صرفا ثبت معاملات بلکه از جنبه‌ احصا و شناسایی سکونت افراد، اتفاق بزرگی در کشور است.مدیرکل دفتر اقتصاد مسکن وزارت راه و شهرسازی گفت: این طرح در سال ۷۱ هم مطرح شد‌ اما در اختیار نبودن آمار و اطلاعات دقیق، از جمله دلایل تاخیر در اجرای هرگونه برنامه ای بود.اصلانی با اشاره به اینکه درباره خانه های خالی نگرانی ها زیاد نیست، توضیح داد: چون اگر خانه نباشد مشمول این مالیات نخواهد شد و چون ضمانت های اجرایی در این قانون تدارک دیده شده در حال حاضر کسی که بتواند خانه خود را خالی نگهدارد سیستم اجازه نخواهد داد .بنابراین خانه های خالی به بازار عرضه خواهد شد.اصلانی افزود: مجلس در نظر دارد اصلاح نرخ ها را به گونه ای انجام دهد که مشکلی ایجاد نشود، بنابراین در این طرح قرار نیست در سرمایه گذاری مالیاتی دریافت شود و فقط از سوداگران بازار مسکن مالیات دریافت می شود.وی گفت: برای بیش از ۱۰۰ هزار خانه خالی این طرح و گرفتن مالیات از خانه های خالی موجب عرضه بخشی از خانه های خالی به بازار مسکن خواهد شد بنابراین با این کار بیش از دو برابر تولید ظرفیت یک کشور وارد بازار خواهد شد.انتهای پیام/
به گزارش گروه اقتصاد بین‌الملل خبرگزاری فارس به نقل از رویترز، اوپک پلاس تصمیم گرفت که میزان کاهش تولید نفت خود را که پیش از این براساس اجرای «طرح کاهش تولید نفت» 9.7 میلیون بشکه بود، به 7.7 میلیون بشکه کاهش دهد، مفهوم آن این است که این سازمان تولید نفت خود را نسبت به قبل 2 میلیون بشکه در روز افزایش خواهد داد.اعضای اوپک‌پلاس هدف از این تصمیم را بهبود وضعیت اقتصادی جهان پس از همه‌گیر شدن کرونا اعلام کردند که از نظر آنها میزان تقاضای نفت افزایش خواهد یافت، آنها معتقدند که افزایش 2 میلیون بشکه‌ای نفت با توجه به افزایش تقاضایی که پیش‌بینی شده است، بر بازار تأثیر منفی نخواهد گذاشت، البته اعضای اوپک پلاس این را هم گفته‌اند که شیوع موج دوم کرونا احتمالاً بر متعادل ساختن بازار عرضه و تقاضای نفت تأثیر گذاشته و شرایط را پیچیده‌تر خواهد کرد.براساس گزارش رویترز، کشورهای صادرکننده نفت (اوپک) و هم‌پیمانانش که در مجموع به اوپک پلاس معروف شده‌اند، میزان تولید نفت خود را از ماه می 9.7 میلیون بشکه در روز که معادل 10 درصد کل عرضه نفت است کاهش داده‌اند. این اقدام پس از آنکه ویروس کرونا یک‌سوم تقاضای نفت را تحت‌تأثیر قرار داد، تصمیم‌گیری شد.عبدالعزیر بن سلمان وزیر انرژی عربستان اعلام کرد: از ماه آگوست بر میزان کاهش تولید نفت اعضای اوپک پلاس تا ماه دسامبر 7.7 میلیون بشکه خواهد بود.وی همچنین گفته است که تأثیر این کاهش به دلیل اینکه برخی کشورها در فاصله ماه‌های می تا ژوئن نفت اضافی تولید کردند، می‌تواند بسیار عمیق‌تر باشد.برساس این گزارش، قیمت نفت پس از اجرای این طرح، از حدود 16 دلار در ماه آوریل که کمترین میزان 21 سال گذشته محسوب می‌شد، به بشکه‌ای 43 دلار رسید.این گزارش می‌نویسد بهبود قیمت نفت از سوی دیگر موجب شد برخی تولیدکنندگان نفت آمریکا تولید خود را ادامه دهند و به همین دلیل است که کشورهایی مثل روسیه و اوپک که وابستگی زیادی به درآمدهای نفتی دارند بسیار مراقب هستند که افزایش قیمت نفت آنقدر نباشد تا فرصتی را برای افزایش تولید رقیب نفتی خودشان یعنی آمریکا بدهند.روز سه‌شنبه اوپک اعلام کرده بود که میزان تقاضا در سال 2021، 7 میلیون بشکه در روز بهتر خواهد شد که البته در سال جاری این رقم 9 میلیون بشکه در روز کاهش یافته است.آنطور که رویترز براساس مشاهده افراد اوپک پلاس می‌گوید، این سازمان نگرانی شدید درباره موج دوم ویروس کرونا و تأثیر آن در بازار نفت دارد و گفته است که موج دوم کرونا می‌تواند میزان تقاضا را تا 11 میلیون بشکه در روز کاهش دهد.انتهای پیام/
به گزارش خبرنگار اقتصادی خبرگزاری فارس، امروز نشست خبری با حضور نماینده دامداران و نیز نماینده فرآورده‌های لبنی درباره صادرات شیر خشک برگزار شد.در طول یک سال گذشته تولید شیرخشک در کشور افزایش یافته و بنابر آماری که از سوی مسئولان ارائه می‌شود، 55 هزار تن شیرخشک دپو انباشته شده در انبارها وجود دارد که در این میان برخی در برابر صادرات این محصول سنگ‌اندازی می‌کنند و دولت هم با اعمال عوارض صادراتی در حقیقت مانعی برای صادرات شیرخشک ایجاد کرده است.سعید سلطانی سروستانی مدیرعامل اتحادیه مرکزی دامداران در این نشست خبری با انتقاد از سنگ‌اندازی‌ها در برابر شیرخشک گفت: این اتحادیه معتقد است صادرات همواره به عنوان سوپاپ اطمینان برای تولید کالا است و از آنجایی که شیر یک محصول فسادپذیر است و ماندگاری آن بیش از24 ساعت نیست، کارخانه‌ها مجبورند آن را به شیرخشک تبدیل کرده و در شرایط مناسب صادر کنند.مدیرعامل اتحادیه مرکزی دامداران ایران افزود: در سال‌های گذشته با کاهش مصرف لبنیات تعدادی کارخانه‌های تولیدی شیرخشک فعال شدند و شیر مازاد را به شیرخشک تبدیل کردند.وی افزود: در ماه‌های گذشته دولت اگرچه تصمیم گرفته صادرات شیرخشک انجام شود، اما در این تصمیم‌گیری‌ها نمایندگان تولید حضور نداشتند و نتیجه آن شد که اکنون مسئله صادرات شیرخشک با مشکلاتی همراه است.سلطانی با اشاره به اینکه از کارخانه‌های فعال حمایت جدی نمی‌شود، گفت: متأسفانه کارخانه‌هایی که شیر دامدار را کمتر می‌خرند، اتفاقاً بیشتر مورد توجه قرار می‌گیرند.مدیرعامل اتحادیه مرکزی دامداران تأکید کرد که با توجه به وجود مازاد شیر باید صادرات و واردات شیرخشک پس از انجام ذخیره استراتژیک آزاد باشد و اجازه دهند، اگر محصولی بیش از نیاز وجود دارد، صادر و اگر نیازی در داخل شد وارد شود.وی افزود: با وجود دپوی شیرخشک 55 هزار تن و اشباع شدن انبارها در صورتی که شیرخشک صادر نشود، به تولید ضربه وارد می‌شود.سلطانی در بخش دیگری از صحبت‌های خود تأکید کرد: متأسفانه برخی مسئولان با تصمیمات نادرست خود چوب لای چرخ تولید می‌گذارند.* انحصار واردات خوراک دام در دست چند نفر افراد خاصمدیرعامل اتحادیه مرکزی دامداران افزود:‌ تعدادی افراد خاص 80 درصد نهاده کشور را با ارز دولتی وارد می‌کنند و آن را در بازار آزاد با قیمت‌های گزاف می‌فروشند.وی افزود: این افراد محموله‌ها را به استان‌ها ارسال می‌کنند و آنها یک فاکتور با محاسبه نرخ مصوب صادر می‌کنند و بقیه پول را به حساب شخصی آنها واریز می‌کنند.سلطانی با تأکید براینکه نهادها به ارز دولتی به دست اتحادیه‌ای که نمایندگان دامداران است، نمی‌رسد، گفت: قیمت‌ها در بازار چندین برابر است. مثلاً کنجاله با ارز دولتی که باید به قیمت 2450 تومان به فروش برود به قیمت 7800 تومان فروخته می‌شود.وی در بخش دیگری از صبحت‌های خود با انتقاد از اقدامات افراد خاص گفت: اینها تنها واردکنندگان نهاده نیستند، بلکه در انحصار واردات کره هم نقش دارند. یعنی همواره به دنبال ارز 4200تومانی هستند که برای آنها سودآور است.مدیرعامل اتحادیه مرکزی دامداران خاطرنشان کرد: متأسفانه دامدارانی که خوراک دام را از این افراد به قیمت چند برابر خریداری می‌کنند، نمی‌توانند آنها را لو بدهند، به خاطر اینکه دام‌های‌شان گرسنه می‌ماند.سلطانی با بیان اینکه دستگاه‌های نظارتی در نظارت اهمال می‌کنند، گفت: کافی است دستگاه‌های نظارتی بررسی کنند که ارز 4200 تومانی آقایان خاص در چند روز داده می‌شود و شرکت‌های دیگر واردکننده را چگونه ارز می‌دهند.در این نشست سلطانی در پاسخ به اینکه وزارت جهاد کشاورزی می‌گوید 460 شرکت واردکننده خوراک دام و طیور وجود دارد، گفت: متأسفانه واردات در دستان چند فرد خاص است و بقیه را آن قدر می‌دوانند و ارز نمی‌دهند تا از چرخه خارج شوند.وی افزود: به عنوان مثال من خودم کارخانه تولید خوراک دام دارم و پروانه هم دارم، اما زمانی که تقاضای ارز برای واردات می‌کنم، واقعاً نمی‌دهند. شرایط را سخت می‌گیرند اما آقایان خاص بلافاصله ارز می‌گیرند.انتهای پیام/ب
به گزارش گروه اقتصاد بین‌الملل خبرگزاری فارس، امروز در بازارهای جهانی قیمت نفت برنت با 33 سنت کاهش نسبت به روز گذشته به قیمت 43 دلار و 46 سنت معامله شد.قیمت نفت وست‌تگزاس آمریکا هم کاهش 40 سنتی داشت و هر بشکه از این نفت به قیمت 40 دلار و 83 سنت به فروش رفت.خبرگزاری رویترز نوشت: قیمت طلای سیاه امروز پس از آنکه کشورهای عضو اوپک و هم‌پیمانانشان موسوم به اوپک پلاس کاهش عرضه نفت را تا حدودی متعادل کردند، کاهش یافت.شب گذشته کشورهای اوپک پلاس تصمیم گرفتند طرح کاهش تولید نفت را از 9.7 میلیون بشکه در روز به 7.7 میلیون بشکه در روز برسانند، مفهوم آن این است که تولید نفت این سازمان و شرکایش حدود 2 میلیون بشکه در روز افزایش خواهد یافت. این خبر سیگنالی بر بازار بود تا سرمایه‌گذاران به افزایش عرضه در بازار امیدوار باشند و به همین دلیل قیمت نفت با کاهش همراه شد.کشورهای اوپک پلاس با امید به اینکه وضعیت اقتصادی جهان پس از همه‌گیری کرونا رو به بهبود است این تصمیم را گرفتند. آنها معتقدند میزان تقاضا برای نفت رو به افزایش است و این رقم در سال 2021 به میزان 7 میلیون بشکه در روز افزایش خواهد یافت.کاژیکو سایتو تحلیلگر ارشد در شرکت فوجی‌تومی گفت: «برخی سرمایه‌گذاران پس از تصمیم اوپک پلاس به دنبال سودگیری از بازار هستند و به امید افزایش عرضه، ذخایر خود را به فروش می‌رسانند».در این میان برخی تحلیلگران هم پیش‌بینی کردند که قیمت نفت برنت در ماه آینده در فاصله 40.5 تا 46.5 باشد و افزایش تنش‌ها بین چین و آمریکا حساسیت‌های بازار را افزایش دهد.انتهای پیام/
اخبار شرکت: در دیدار فرشاد مقیمی، مدیرعامل گروه صنعتی ایران خودرو با سرپرست اداره کل تامین اجتماعی غرب تهران بزرگ،‌ مسایل کارگری موجود به ویژه در زمینه بازنشستگی پیش از موعد و مشاغل سخت و زیان‌آور مورد بررسی قرار گرفت.طبق اعلام اکوپرس، در این دیدار، مدیرعامل گروه صنعتی ایران خودرو با تاکید بر ایجاد شرایط تامینی مناسب برای کارگران گفت:‌ دلگرمی به کار، تلاش، رشد و شکوفایی و بالندگی اقتصاد در گرو ایجاد شرایط تامین مناسب برای نیروی کار است.فرشاد مقیمی ضمن قدردانی از مدیران تامین اجتماعی به نیابت از کارگران ایران خودرو، افزود:‌ شرایط کار برای نیروهای تولید که در خط مقدم سنگر تولید و صنعت کشور هستند دارای پیچیدگی و اهمیت بالایی است.وی تصریح کرد:‌ یکی از دغدغه های همیشگی ما،‌ ایجاد آرامش برای کارکنان به ویژه در شرایط کنونی اقتصاد کشور است، در حال حاضر شدیدترین و بی سابقه ترین تحریم ها علیه اقتصاد و صنعت کشور به اجرا گذاشته شده و حفظ ثبات در تولید و آرامش کارکنان در اولویت قرار دارد.مقیمی افزود:‌ دستیابی به اهداف تعیین شده در حوزه منابع انسانی، در پرتو تعامل موثرتر در حل و فصل مسایل موجود مرتبط با بیمه و تامین اجتماعی کارکنان است.مدیرعامل گروه صنعتی ایران خودرو با اشاره به اهمیت خدمات شعبه اقماری تاکید کرد:‌ باید افرادی در این شعبه مستقر شده و پاسخگوی کارکنان باشند که علاوه بر داشتن سعه صدر، به تمام مسایل تامین اجتماعی مشرف بوده و توانایی پاسخ به تمامی سوالات و ابهامات را داشته باشند.وی در پایان خواستار شروع به کار فوری این شعبه شد تا اطلاع رسانی به سایر سایت‌های ایران خودرو نیز تسهیل شود.سرپرست اداره کل تامین اجتماعی غرب تهران بزرگ نیز در این دیدار،‌ گروه صنعتی ایران خودرو را بزرگ ترین کارفرمای کشور و شریک مهم اقتصادی تامین اجتماعی خواند و گفت: ایران خودرو از منظر اقتصادی و اجتماعی اهمیت بالایی برای کشور دارد.حسن امیری گنجه ایجاد و افزایش اشتغال را از جمله تاثیرات مهم ایران خودرو در اقتصاد کشور دانست و افزود: تامین اجتماعی در پرتو این کارکرد ایران خودرو توانسته چرخه عمر خود را به هفتاد سالگی برساند.وی افزود: در هفته حدود ۴۰ پرونده از کارکنان ایران خودرو در تامین اجتماعی بررسی و با نگاه مثبت حل و فصل می شود.امیری گنجه ادامه داد: ایران خودرو طبق رابطه‌ای ضابطه مند و قانونمند با تامین اجتماعی رفتار می کند. همچنین رفتار ضابطه مندی با کارکنان خود دارد.وی تاکید کرد: ضروری است از منظر اجتماعی به مسایل اقتصادی و اجتماعی پرداخته شود و ایران خودرو توانسته با نگاه اجتماعی و دور کردن حواشی، آبادانی در کشور ایجاد کند و آسیب اجتماعی را کاهش دهد.امیری گنجه تصریح کرد: هر قدر ملاحظات اجتماعی افزایش یابد، جامعه و صندوق تامین اجتماعی تقویت شده و امید به آینده افزایش می یابد. بستر امنیت اجتماعی که تامین اجتماعی در آن شکل می گیرد می تواند با رویکردهای ایران خودرو تقویت شود. هر قدر بتوانیم با نگاه اجتماعی جامعه را پیش ببریم شرایط امن تر و نگرانی‌ها کم تر می شود.سرپرست اداره کل تامین اجتماعی غرب تهران بزرگ، از اجرای طرح بیمه زنان خانه دار و دختران دانشجوی کارکنان شاغل و بازنشسته ایران خودرو بدون بوروکراسی اداری خبر داد و گفت: این طرح در سه بخش بازنشستگی، فوت و از کارافتادگی با نرخ ۱۲، ۱۴ و ۱۸ درصد حق بیمه به اجرا گذاشته می شود.وی در تشریح این طرح گفت: زنان خانه دار کارکنان و بازنشستگان می توانند با سقف سنی ۵۰ سال نسبت به بیمه  از طریق همسرانشان اقدام کنند. پرداخت دست کم ۱۰ سال حق بیمه لازمه بهره مندی از مزایای این بیمه است و  در روز تامین اجتماعی این بسته را تقدیم کارکنان ایران خودرو کردیم.امیری گنجه تصریح کرد:‌ امکان ارایه این خدمت به همه کارکنان ایران خودرو اعم از رسمی،‌ قراردادی و پیمانی وجود دارد.وی از راه اندازی شعبه اقماری بیمه در ایران خودرو از روز شنبه ۲۸ تیرماه خبر داد و گفت: برای کارکنان ایران خودرو میز تخصصی خدمت ایجاد کرده ایم تا خدمات در زمان کوتاه تری ارایه شود.در این نشست،‌ محمد گلچین راد، معاون توسعه منابع انسانی، گزارشی از وضعیت نیروی انسانی در ایران خودرو، مشکلات موجود در موضوع بازنشستگی پیش از موعد و انتظارات از سازمان تامین اجتماعی برای رفع موانع ارایه کرد و مدیران تامین اجتماعی نیز وعده حل و فصل مسایل مطرح شده را در کوتاه ترین زمان ممکن دادند.انتهای پیام/
ایمان محرابی‌نیا در گفت‌وگو با خبرنگار اقتصادی خبرگزاری فارس، در تشریح آخرین وضعیت ترافیکی جاده‌ها‌، اظهار کرد: بر اساس اطلاعات‌ سامانه‌های ترددشمار برخط و دوربین‌های نظارت تصویری، در حال حاضر اغلب محورهای مواصلاتی کشور باز است و تردد در آن‌ها به روال عادی جریان دارد.* کمترین ترافیک جاده‌ها بین ساعات‌ 4 تا 5 صبحوی اضافه کرد: کل تردد ثبت شده در شبانه‌روز گذشته در جاده‌ها‌ بر اساس رصد 2304 دستگاه ترددشمار فعال در جاده‌ها، نسبت به روز قبل 0.5 درصد افزایش دارد در همین مدت ‌سهم وسایل نقلیه سنگین در ترافیک راه‌ها 16.1 درصد، بیشترین تردد بین ساعات 19 تا 20 و کمترین تردد بین ساعات 4 تا 5 صبح ثبت شد.* ترافیک سنگین در آزادراه کرج-قزوین و تردد روان در جاده‌های شمالمسؤول سالن عملیات مرکز مدیریت راه‌ها بیان کرد: دوربین‌های نظارت تصویری تردد روان در محورهای ‌هراز، فیروزکوه، کندوان، آزادراه تهران - شمال و آزادراه قزوین - رشت در مسیر رفت و برگشت نشان می‌دهد.محرابی‌نیا از بروز ترافیک سنگین در آزادراه کرج-قزوین محدوده پلیس راه مهرشهر خبر داد.* باران در جاده‌های 5 استانوی ادامه داد: در حال حاضر در محور‌های‌ هراز، کندوان و فیروزکوه، بارش پراکنده باران گزارش شده است و در ‌آزادراه‌های تهران - شمال و قزوین - رشت بارش و مداخلات جوی خاصی نداریم.وی از بارش باران در برخی از محور‌های استان‌های تهران‌، مازندران‌، گلستان‌، خراسان شمالی و خراسان رضوی خبر داد.* 6 جاده دلیل نداشتن ایمنی‌ مسدود استمسؤول سالن عملیات مرکز مدیریت راه‌ها اظهار کرد: در حال حاضر جاده خرم آباد-پل‌دختر ‌در استان لرستان، محور فرعی شمشک-دیزین، جاده شهداد-نهبندان در استان کرمان،‌‌ محور فنوج-اسپکه واقع در جنوب استان سیستان و بلوچستان‌، ‌محور قزوین-همدان در کیلومتر 110‌‌ و جاده رامیان-اولنگ-شاهرود، به دلیل نداشتن ایمنی مسدود است.* هراز و کندوان 27 تیر یک‌طرفه می‌شودمحرابی‌نیا اظهار کرد: در محور کندوان تردد خودرو از ساعت 15 تا 24 فردا 27 تیر از کرج و ابتدای آزاد راه تهران – شمال به سمت مرزن آباد ممنوع است، با اعلام‌ پلیس راه در منطقه، تردد وسایل نقلیه از ساعت 18 تا 24 روز جمعه 27 تیر از مرزن آباد به سمت کرج و تهران به صورت یک طرفه خواهد بود.وی بیان کرد: در محور هراز تردد خودرو از ساعت 15 تا 22 فردا 27 تیر از رودهن به سمت آمل ممنوع است، با اعلام پلیس راه منطقه، تردد وسایل نقلیه از ساعت 17 تا 22 روز جمعه ‌27 تیر از آب اسک به سمت رودهن در محدوده مشابه صورت یک‌طرفه خواهد بود.مسؤول سالن عملیات مرکز مدیریت راه‌ها گفت: در محور هراز تردد تریلرها کماکان ممنوع است، همچنین در محور کندوان تردد تریلر و کامیون کماکان ممنوع است.محرابی‌نیا افزود: در محور هراز تردد کامیون غیر از حاملین مواد سوختی و فاسد شدنی از ساعت 6 تا 24 روزهای پنجشنبه و جمعه هفته جاری ممنوع است.وی بیان کرد: تردد موتورسیکلت ‌تا ساعت 6 روز شنبه 28 تیر در محورهای کندوان، هراز، فیروزکوه و محور تهران-سمنان-مشهد و بالعکس ممنوع است.‌* آزادراه‌های کرج-تهران و کرج-قزوین پرترافیک‌ترین جاده‌های کشورمسؤول سالن عملیات مرکز مدیریت راه‌ها بیان کرد:‌ در شبانه‌روز گذشته بیشترین تردد در‌ آزادراه کرج-تهران، آزادراه کرج-قزوین، آزادراه تهران-کرج ‌ثبت شد.انتهای پیام/
اخبار شرکت‌ها- حجت‌اله صیدی ، مدیر عامل بانک صادرات ایران در حاشیه جلسه بررسی عملکرد بانک‌ها در پرداخت تسهیلات به مشاغل آسیب‌دیده از کرونا که با حضور معاون اقتصادی رییس جمهور برگزار شد، اظهار داشت : در این جلسه فرآیند تخصیص و پرداخت تسهیلات به مشاغل آسیب دیده از کرونا، عملکرد بانک‌ها و وضعیت ثبت‌نام متقاضیان در سامانه کارآ مورد بررسی قرار گرفت.  وی ادامه داد: بانک‌ها عملکرد خوبی در پرداخت تسهیلات به مشاغل آسیب‌دیده از کرونا داشتند ولی با توجه به اینکه هنوز بخش مهمی از مشاغل آسیب‌دیده نتوانسته‌اند از این تسهیلات بهره‌مند شوند، مقرر شد با هماهنگی بیشتر وزارت تعاون، کار و رفاه اجتماعی، بانک مرکزی و شبکه بانکی کشور، موانع اجرایی برطرف و سرعت پرداخت تسهیلات افزایش یابد.  محمد بیگدلی، مدیر عامل بانک ملت نیز در حاشیه نشست مدیران عامل بانک ها با معاون اقتصادی رییس جمهور با تأکید بر آمادگی شبکه بانک ملت برای پرداخت این تسهیلات گفت: شبکه گسترده شعب بانک ملت در سراسر کشور همچون گذشته آماده خدمت‌رسانی به مشاغل و واحدهای تولیدی کشور است. بدین‌ منظور تسریع در پرداخت تسهیلات به مشاغل آسیب‌دیده از کرونا در اولویت کار تمامی واحدهای بانک ملت قرار گرفته است.  وی با اشاره به مسئولیت‌پذیری تک‌تک کارکنان شبکه بانکی کشور در دوران شیوع کرونا ویروس گفت: مدیران و کارکنان شبکه بانکی کشور پا به پای اعضای کادر درمانی و بیمارستانی کشور، از ابتدای شیوع ویروس منحوس کرونا، در کنار مردم بودند و از هیچ کوششی برای خدمت‌رسانی به مردم و اقتصاد کشور دریغ نکردند.رضا دولت آبادی، مدیرعامل بانک تجارت نیز در پایان این نشست با اشاره به آمار بالای درگذشتگان در بین کارکنان شبکه بانکی گفت: همان طور که تأخیر کادر درمان در رسیدگی به بیماران مبتلا به کروناویروس باعث وارد آمدن لطمه‌های جبران‌ناپذیر به بیمار می‌شود، از همکارانم می‌خواهم که حل مشکل مشاغل آسیب دیده از این بیماری را به تأخیر نیاندازند و پرداخت تسهیلات این بخش را در اولویت کاری خود قرار دهند.دولت آبادی خاطرنشان کرد: امیدوارم با تلاش‌های کادر درمانی کشور و رعایت اصول مراقبتی و بهداشتی توسط مردم، آسیب‌های این ویروس کاهش یافته و از کشور رخت بربندد.انتهای پیام/
به گزارش روابط عمومی کارگروه مقابله با پیامدهای اقتصادی ناشی از شیوع کرونا، در این جلسه، محمد نهاوندیان، معاون اقتصادی رئیس‌جمهور و رئیس‌ کارگروه، با ارزیابی آخرین وضعیت پرداخت تسهیلات به کسب‌وکارهای آسیب‌دیده از کرونا، بر تسریع اعطای تسهیلات از سوی بانک‌ها تاکید کرد‌ و آن را مسئولیت اجتماعی و ملی بانک‌ها در حمایت از کسب‌وکارهای آسیب‌دیده خواند.بر اساس مصوبه بیست‌ویکمین جلسه کارگروه مقابله با پیامدهای اقتصادی ناشی از شیوع کرونا، مهلت ثبت‌نام کسب‌وکارهای دارای بیمه و فاقد بیمه در سامانه کارا، تا 5 مردادماه تمدید شد.متقاضیان برای دریافت تسهیلات باید به سامانه کارا به نشانی kara.mcls.gov.ir مراجعه کنند.کارگروه همچنین بر اساس درخواست وزارت بهداشت، درمان و آموزش پزشکی تصویب کرد که تمام کالاها و تجهیزات اهدایی از سایر کشورها به ایران جهت مقابله با ویروس کرونا، باید به فوریت ترخیص شوند و از پرداخت هر گونه عوارض گمرکی و هزینه‌های انبارداری، معاف هستند.بیست‌ویکمین جلسه کارگروه مقابله با پیامدهای اقتصادی ناشی از شیوع کرونا، با حضور دکتر نهاوندیان، دکتر کمیجانی، قائم‌مقام بانک مرکزی، تعدادی از مدیران عامل بانک‌ها، نمایندگان وزارتخانه‌ها و اعضای کارگروه تشکیل شد.انتهای پیام/
به گزارش خبرنگار اقتصادی خبرگزاری فارس، امروز در بازار تهران قیمت سکه و ارز به شرح جدول زیر بود.انتهای پیام/
به گزارش گروه اقتصاد بین‌الملل خبرگزاری فارس به نقل از رویترز، با توجه به نگرانی‌ها در مورد افزایش شمار مبتلایان به ویروس کرونا و به جوش آمدن تنش‌های آمریکا و چین که تقاضا برای طلا را افزایش داده، قیمت طلا اندکی کاهش یافت، اما سطح روانی بالای 1800 دلار را حفظ کرده است.هر اونس طلا 4.26 دلار کاهش یافت و 1805.10 دلار فروخته شد.مقامات فدرال رزرو هشدار دادند که اقتصاد آمریکا به علت شیوع کرونا، مدت بیشتری زمان می‌برد که بهبود یابد و مشکل اقتصادی می‌تواند حتی با بیشتر شدن شمار مبتلایان به کرونا در سراسر این کشور بدتر هم شود، چراکه این امر به توقف موقتی فعالیت اقتصادی در بسیاری از ایالت‌ها شده است.به علاوه نگرانی‌ها در مورد بهبود اقتصادی، دونالد ترامپ، رئیس جمهور آمریکا، یک دستورالعمل برای پایان دادن به تعرفه‌های ترجیحی با هنگ کنگ و همچنین توقف فاز 2 مذاکرات تجاری با چین امضا کرد.نتیجه این وضعیت این شد که علی رغم افزایش قوی بازارهای بورس آمریکا، تقاضا برای طلا بالا ماند و این فلز گران بها مسیر مثبت خود را حفظ کرد.ذخایر طلای گلدتراست، بزرگ‌ترین صندوق سرمایه‌گذاری طلا در جهان که نشان دهنده تمایل سرمایه‌گذاران به میزان سرمایه‌گذاری در این فلز گران بهاست در روز سه شنبه 0.2 درصد افزایش یافت و به 1206.89 تن رسید که بالاترین رقم از آوریل 2013 به شمار می‌رود.انتهای پیام/ب
به گزارش خبرنگار اقتصادی خبرگزاری فارس، محمد شریعتمداری امروز در یک نشست خبری در پاسخ به پرسش خبرنگار فارس در باره مطالبات ثبت شده در سامانه فارس من در مورد همسان سازی حقوق بازنشستگان اظهار داشت: ما به بازنشستگان به صورت ویژه توجه می‌کنیم، چنانکه در باره همسان سازی حقوق بازنشستگان کشوری 6 هزار و 500 میلیارد تومان در بودجه امسال در نظر گرفته شد که 30 درصد به سمت همسان‌سازی حرکت کردیم.وی افزود: با آقای نوبخت مذاکره کردیم و در نهایت به این نتیجه رسیدیم که حقوق بازنشستگان کشوری را‌‌‌‌‌‌‌‌‌‌ در همین ماه‌های آینده تا 90 درصد حقوق شاغلین برسانیم ولی به دو برابر 6 هزار و 500 میلیارد تومان برای این کار نیاز داریم.وی افزود: امیدواریم با همت سازمان برنامه و خزانه بتوانیم تا آبان ماه همسان سازی حقوق بازنشستگان کشوری را‌‌‌‌‌‌‌‌‌‌ انجام دهیم و این همسان سازی روی پایه حقوق می‌نشیند.شریعتمداری درباره همسان سازی حقوق بازنشستگان تأمین اجتماعی نیز گفت: پس از 57 جلسه با بخش‌های مختلف دولت با دستور رئیس جمهور که در سایه شفاف سازی اطلاعات تأمین اجتماعی به دست آمد 32 هزار میلیارد تومان منابع دولت پرداخت شد به گونه‌ای که بازنشستگان 30 ساله زیر 2 میلیون و 800 هزار تومان و بازنشستگان با 35 ساله سابقه زیر 3 میلیون تومان دریافت نخواهند کرد.وزیر تعاون، کار و رفاه اجتماعی تصریح کرد: معادل همین 32 هزار میلیارد تومان یعنی قریب به 30 هزار میلیارد تومان دیگر بدهی‌های دولت به سازمان تأمین اجتماعی تأدیه خواهد شد و برای این کار توافق اولیه با آقای نوبخت انجام شده و با آقای دژپسند و سازمان خصوصی سازی نیز توافق خواهد شد.به گزارش خبرگزاری فارس بیش از 10 هزار نفر از مخاطبان سامانه «فارس من» با ثبت موضوع «همسان سازی حقوق بازنشستگان با شاغلین» پیگیری این موضوع را مطالبه کرده بودند.* الان یک نظام جامع قانونی ناهماهنگ پرداخت داریمشریعتمداری در پاسخ به مطالبه دیگر ثبت شده در سامانه «فارس من» در مورد قراردادهای معین کار اظهار داشت: موضوع قرارداد کار معین و دیگر قراردادهایی که سازمان‌های دولتی می‌بندند در حوزه فعالیت سازمان امور استخدامی است اما این تنوع قراردادهای موجود ما را‌‌‌‌‌‌‌‌‌‌ به عنوان دستگاه‌های دولتی به شدت آزار می‌دهد.وزیر تعاون، کار و رفاه اجتماعی ادامه داد: قرار بود یک نظام جامع پرداخت داشته باشیم، اما الان یک نظام جامع قانونی ناهماهنگ پرداختی داریم و قانون خدمات کشوری هم که قرار بود این وضعیت را‌‌‌‌‌‌‌‌‌‌ اصلاح کند مرتبا تخصیص خورد و عملا از کار افتاد.* صندوق‌های بازنشستگی جدید تاسیس می‌شوندوی در باره ساماندهی وضعیت نامطلوب صندوق‌های بازنشستگی نیز اظهار داشت: در کمیسیون اجتماعی دولت به دنبال لایحه ساماندهی صندوق‌های بازنشستگی رفتیم که تکلیف قانونی هم بود و از سال 83 بر زمین مانده بود.شریعتمداری با بیان این که لایحه در 34 ماده آمده است گفت: شورایی وظیفه نظارت بر صندوق‌ها را‌‌‌‌‌‌‌‌‌‌ برعهده خواهد گرفت؛ البته به سمت تجمیع صندوق‌ها نخواهیم رفت کما اینکه بعضی از صندوق‌‌ها از جمله صندوق عشایر و روستائیان به صورت مترقی‌تری اداره می‌شوند و در 8 لایه به صورت انتخابی به بیمه شدگان خدمات ارائه می‌کند.وزیر تعاون، کار و رفاه اجتماعی تأکید کرد: ایجاد صندوق‌های متعدد در لایحه پیش بینی شده است و صندوق واحد نخواهیم داشت.وی با بیان این که صندوق‌های موجود به دلیل مشکلات پارامتریک در حال فنا هستند، گفت: با ایجاد صندوق‌های جدید کسانی که سابقه کمتر از 5 سال دارند می‌توانند از صندوق‌های قبلی به صندوق‌های جدیدالتأسیس منتقل شوند و بقیه هم می‌توانند بمانند و پرداخت‌ها هم با تعهد دولت ادامه خواهد داشت تا این صندوق‌ها عمر طبیعی خود را‌‌‌‌‌‌‌‌‌‌ طی کرده و به تدریج عمر آنها به پایان برسد.شریعتمداری تأکید کرد: صندوق‌های جدید از ابتدا دارای پارامترهای مناسب، قواعد مناسب و پرداختی مناسب خواهند بود و برای حیات مستمر طراحی می‌شوند.وزیر تعاون، کار و رفاه اجتماعی در پایان گفت: 2 درصد از سهام شستا به مستمری بگیران تأمین اجتماعی واگذار خواهد شد.* 600 میلیارد تومان از تسهیلات کرونایی به سیستم بانکی بازگردانده شدشریعتمداری در ادامه با اشاره به تأثیر تحریم‌های وحشیانه و بی‌سابقه نظام سلطه و همچنین ویروس کرونا در شئون اقتصادی و اجتماعی اظهار داشت: هدف اولیه و اصولی تحریم‌ها که رسما در باره آن صحبت می‌کنند شکستن استقامت روانی مردم ایران است.وی افزود: یکی از محورهای اساسی توجه امام و انقلاب و رهبری، توجه به محرومان و مستضعفان بوده است و در این راستا، توانمندسازی، عدالت‌پروری و نگاه به مسائل اقتصادی کشور دغدغه همه دولت‌ها بوده است.وی با تأکید بر اینکه جامعه کارفرمایی،‌ جامعه کارگری و جامعه بیکاران و حوزه تعاون که عموما مظلوم واقع شده در حیطه فعالیت ما قرار دارد گفت: ماشین‌های تولید فقر و محدودیت هم باید از کار بیفتد تا فعالیت‌های ما با موفقیت همراه شود.وزیر کار، تعاون و رفاه اجتماعی ادامه داد: شفافیت برای ما در اولویت بوده است. در این راستا مورد هجمه هم قرار گرفته‌ایم اما درنهایت 134 هیأت مدیره در 4 صندوقی که دراختیار داریم اعلام کردیم و نام افرادی که در این کرسی‌ها نشسته‌اند در دسترس همه وجود دارد.وی ادامه داد: نقشه راه فعالیت‌های شفاف‌ساز را در قالب یک کمیته شفافیت در دستورکار قرار دادیم که جمع‌آوری اطلاعات اولین گام آن است.وی در خصوص دریافت‌کنندگان تسهیلات کرونایی اظهار داشت: مردم حتما باید درباره این تسهیلات که یارانه‌دار هستند اطلاعات داشته باشند و در این راستا تا امروز 600 میلیارد تومان از منابع پرداختی که استفاده ناصحیح از آن شده بود به سیستم بانکی برگشته و نوع وام به وام یارانه‌ای و با جرائم تغییر کرده است.* 2 درصد سهام شستا به مستمری‌بگیران تامین اجتماعی واگذار خواهد شدشریعتمداری با تأکید بر اینکه بورسی شدن فعالیت‌های اقتصادی یک راه‌حل شفاف‌ساز است، گفت: 80 درصد فعالیت‌های اقتصادی وزارت کار بورسی شده است و قریب به 400 درصد ارزش بازار بورس ایران در اختیار وزارت کار است.وی تصریح کرد: با عرضه شستا 10 میلیارد دلار به حجم بازار بورس ایران اضافه کردیم و این یعنی انتصابات و تأیید صلاحیت‌ها در پست‌های مدیریتی براساس قواعد سازمان بورس ایران انجام می‌شود.وی ادامه داد: تا دیروز نمی‌دانستیم در شستا چقدر دارایی وجود دارد و امروز ارزش دارایی‌های شستا روی تابلوی بورس از 150 هزار میلیارد تومان زمان عرضه به 300 هزار میلیارد تومان رسیده است.وی با بیان اینکه 2 درصد از سهام شستا دراختیار همه مستمری‌بگیران تأمین اجتماعی قرار خواهد گرفت گفت: هیأت امنا این موضوع را تصویب کرده و مراحل قانونی آن در سازمان بورس پیگیری خواهد شد و همچنین زمینه اجرا در سازمان بورس فراهم شده است.* کمک 110 هزار میلیارد تومانی دولت به صندوق‌های بازنشستگیوزیر تعاون، کار و رفاه اجتماعی در پاسخ به پرسشی اظهار داشت: صندوق‌های بازنشستگی دارای هویت مستقل هستند اما اگر به هر دلیلی به مشکل بخورند حاکمیت می‌تواند بگوید من مسئولیتی ندارم؟ کما اینکه الان حقوق همه کارکنان و بازنشستگان نیروهای مسلح از بودجه عمومی پرداخت می‌شود و از بودجه 500 هزار میلیاردی دولت 110 هزار میلیارد تومان کمک دولت به صندوق‌های بازنشستگی است.وی تصریح کرد: به دلیل عدم رعایت برخی اصول و به هم زدن شرایط پارامتریک و امثال آن، شرایطی فراهم شده که دولت مجبور به مداخله و کمک شده است و 75 تا 80 درصد حقوق بازنشستگان از منابع دولت تأمین می‌شود.وی اضافه کرد: یکی از علت‌هایی که صندوق‌ها نمی‌توانند پایداری خود را حفظ کنند، مطالبات آنها از دولت بود که پرداخت نمی‌شد و از هشت سال پیش که قانون تصویب شد، این مطالبات انباشته شده بود، اما امسال توانستیم 32 هزار میلیارد تومان از مطالبات صندوق بازنشستگی را بگیریم و بتوانیم به همسان‌سازی حقوق بازنشستگان تأمین اجتماعی نزدیک شویم.* 3 هزار و 500 میلیارد تومان تسهیلات کرونایی به 108 شرکت حمل‌ونقل پرداخت می شودوی در ادامه در پاسخ به پرسشی درباره انتشار اطلاعات مربوط به اشتغال و بیکاری بر اساس تعداد بیمه‌شدگان اظهار داشت: جمع‌آوری اطلاعات از 3 و نیم میلیون وا حد صنفی و 80 هزار واحد صنعتی در کشور کار آسانی نیست ولی ما آن را شروع کرده‌ایم و آمار بیمه‌شدگان موجود است که با تصویب کمیته شفافیت به تدریج منتشر خواهد شد.وی در ادامه گفت: توجه به اقشار آسیب‌دیده از کرونا در دستورکار دولت است چرا که بین 300 تا 400 میلیون شغل تمام وقت و 60 درصد درآمدها در سراسر جهان  تحت‌تأثیر کرونا قرار گرفته است.وی با بیان اینکه یک پرداخت عمومی به همه یارانه‌بگیران به صورت تسهیلات انجام شد، اضافه کرد: 3 میلیون خانوار براساس بررسی سامانه جامع اطلاعات رفاه ایرانیان بین 200 تا 600 هزار تومان به مدت چهارماه پرداخت شد که مجموع این حمایت‌ها 23 هزار میلیارد تومان منابع نیاز داشت که این منابع تأمین شد.شریعتمداری ادامه داد: به هر نفر شغل برای کسب و کارهایی که الزام تعطیل آنها از طرف کمیته مقابله با کرونا اعلام شده بود 16 میلیون تومان و به کسب و کارهایی که الزام به تعطیلی نداشتند اما تعطیل شده بودند، به هر نفر شغل 12 میلیون تومان پرداخت می‌شود.وی ادامه داد: آنهایی که کد کارگاهی داشتند راحت شناسایی شدند و وارد مراحل کار شدند اما بعضی از آنها کد کارگاهی نداشتند که جمع‌آوری اطلاعات آنها طول کشید و چون این موضوع طولانی شد، مهلت ثبت‌نام به پایان تیرماه محدود نمی‌شود و این مهلت تمدید شده است.وی ادامه داد: 470 هزار نفر از بنگاه‌ها در حال مراجعه هستند و 170 هزار نفر تأییدیه دریافت کرده و برای پرداخت به بانک معرفی شدند.وزیر کار، تعاون و رفاه اجتماعی ادامه داد: 3 هزار و 500 میلیارد تومان برای 108 شرکت حمل و نقل ریلی، هوایی و زمینی درنظر گرفته شده است که 18 یا 19 شرکت مهم دریافت کرده‌اند و بقیه هم دریافت خواهند کرد.وی افزود: افراد بیمه شده خویش‌فرما و تک‌نفره‌ها مانند راننده‌ها هم از این کمک‌ها بهره‌مند می‌شوند.* حق مسکن کارگران به زودی در دولت تصویب می شودوی اضافه کرد: حق مسکن کارگران در کمیته فرعی کمیسیون اقتصادی دولت تصویب شده و به زودی در کمیسیون اقتصادی و سپس در دولت تصویب می‌شود.وی گفت: پیشنهاد افزایش حق مسکن از 100 هزار تومان به 300 هزار تومان است و افزایش حداقل دریافتی کارگران با این کار با نرخ تورم بانک مرکزی و مرکز آمار بیشتر می‌شود.* حق بیمه قرارداد حذف نمی‌شود اما اصلاح می‌شودوی در پاسخ به پرسشی درباره حق بیمه قرارداد اظهار داشت: برخی قوانین حاکم بر صندوق‌ها باید بازنگری شوند و حتی در شرایط اجرایی هم این بازنگری باید اتفاق بیفتد چنان که ثابت نبودن عدد حق بیمه قرارداد و تغییر آن از 6 تا 16 درصد زمینه فساد را هم فراهم کرده است.وی با بیان اینکه در مجلس هم این مشکل حق بیمه قرارداد مطرح شد گفت: باید تنقیح قوانین حاکم بر فعالیت‌های تأمین اجتماعی در دستورکارباشد و هم‌زمان 2 هزار بخشنامه سازمان تأمین اجتماعی به 60 بخشنامه مشخص خلاصه خواهد شد که این کار نیز شفافیت را به دنبال خواهد داشت.شریعتمداری با بیان اینکه در جامعه کارفرمایی وقتی از  موانع کسب و کار صحبت می‌کنند پیش از همه به مالیات و تأمین اجتماعی اشاره می‌کنند گفت: اگر این قوانین را اصلاح کنیم میزان درآمدهای سازمان از محل افزایش ایجاد شغل افزایش خواهد یافت و انتقال نیروی کار غیررسمی به نیروی کار رسمی برای ما با اهمیت است.وی تصریح کرد: حق بیمه قرارداد حذف نخواهیم کرد کما اینکه در بسیاری از کشورها نیز وجود دارد اما قوانین آن را اصلاح و تسهیل می‌کنیم.* آماده واگذاری مدیریت هپکو به ایدرو یا ایمیدرو هستیموی در خصوص شرکت‌هایی در دولت بابت رد دیون به تأمین اجتماعی داده است، گفت: 3 و نیم برابر کردن سود این شرکتها در سال 98 که سال سختی هم بود نشان می‌دهد به کارگیری مدیران نخبه جوان و دست‌پاک می‌تواند بازدهی دارایی‌های موجود را افزایش دهد.شریعتمداری با تأکید بر اینکه اغلب سهم‌هایی که اخیرا به تأمین اجتماعی واگذار شده ارزنده است گفت: یکی از اینها واگذاری 55 درصدی هپکو است که این شرکت الان سودده نیست ولی قابلیت رشد بالایی دارد.وی توضیح داد: وزیر اقتصاد به عنوان یک استثنا از ما خواستند که این شرکت بخشی از رد دیون 32 هزار میلیارد تومانی دریافتی سازمان تأمین اجتماعی باشد اما اگر سازمان‌های توسعه‌ای مانند دولت مانند ایدرو و ایمیدرو متقاضی باشند ما مخالفتی با اداره این شرکت از سوی آنها نداریم.* صورت‌های مالی شرکت‌های غیربورسی زیرمجموعه وزارت کار هم منتشر می‌شودوزیر کار، تعاون و اجتماعی در ادامه اظهار داشت: انتشار اسامی و رزومه اعضای هیأت مدیرهای شرکت‌های زیرمجموعه صندوق‌ها ارتباطی با بورسی یا غیربورسی بودن آنها ندارد و یک الزام کلی است.وی افزود: اگر این اسامی را اعلام نمی‌کردیم مشخص نمی‌شد که افراد غیرمرتبط در این صندوق‌ها حضور دارند و باید تأکید کنم این یک فرایند دوطرفه است به گونه‌ای که ما اطلاعات را منتشر می‌کنیم و شما رسانه‌ها ما در منگنه انجام کار مطلوب قرار دهید؛ اطلاعات را تحلیل و آنالیز کنید و به مردم اطلاعات صحیح را منتقل کنید و مطالبه اجتماعی تولید کنید.وی تأکید کرد: شرکتهای غیربورسی هم موظف هستند صورت‌های مالی خودشان را در کدال و غیر آن افشا کنند.شریعتمداری تصریح کرد: شفافیت مناقصه‌ها و مزایده‌ها،‌معاملات شرکت‌های تابعه،‌اطلاع‌سانی هفتگی درباره هر شرکت، منشور شفافیت، ارائه مستمر گزارش پیشرفت پروژه‌های نظارتی و منویات رهبر انقلاب در حوزه شفافیت هم در دستورکار ما قرار دارد و به همه شرکت‌ها ابلاغ شده است.* 6 میلیون دفترچه بیمه مشترک ابطال شدوی گفت: در ابتدای ورود من دفترچه درمانی تأمین اجتماعی در حال بی‌اعتبار شدن بود و بسیاری از سازمانهای درمانگر آن را نمی‌پذیرفتند و همچنین 6 هزار میلیارد تومان به بخش دولتی و 1000 میلیارد تومان به دولت بدهی داشتیم که به تدریج آنهار ا پرداخت کردیم.وی تصریح کرد‌: کاهش هزینه درمان با طرح تحول سلامت در کنار نسخه الکترونیک و نظام الکترونیک خدمات درمانی ممکن خواهد شد.شریعتمداری ادامه داد: ما آماده هستیم و منتظر بقیه سازمان‌ها هستیم چنان که با این کار بیش از 30 درصد هزینه درمان تأمین اجتماعی و بقیه سازمان‌ها کاسته خواهد شد.وی ادامه داد: ما با استفاده از پایگاه رفاهی ایرانیان 6 میلیون دفترچه مشترک را ابطال کردیم چنانکه این پایگاه با دسترسی به 60 پایگاه داده در یک جدول 10دهکی و 100 صدکی درآمد با ضریب خطای پائین همه مردم را براساس کدملی دسته‌بندی می‌کنند.* پرداخت کمک به بیکارشدگان ناشی از کرونا به صورت مستقیم از خزانهوزیر کار، تعاون و رفاه اجتماعی اظهار داشت: 250 هزار نفر بیمه شده که دچار بیکاری اجباری شده‌اند بیمه بیکاری می‌گیرند و سالی 7 هزار میلیارد تومان به آنها پرداخت می‌شود.وی با اشاره به بیکاری موقت ناشی از کرونا گفت: این نوع بیکاری اگرچه اجباری است اما موقت است و براساس اطلاعات پایگاه داده ما بازگشت به کار هم پس از کرونا درحال اتفاق افتادن است.وی افزود: در ستاد ملی کرونا خارج از قانون بیمه بیکاری و بدون رسیدگی کمیته‌ها یک پرداخت کمک کرونایی به بیکاران کرونایی به صورت موقت به مدت سه ماه تصویب شد که البته میزان آن کمتر از بیمه بیکاری بود.وی ادامه داد: هر ماه 300 تا 400 هزار نفر به خزانه و سازمان برنامه بودجه معرفی شدند که این کمک‌ها را مستقیما خزانه به حساب آنها پرداخت کرد.وی ادامه داد: 5 هزار میلیارد تومان برای این کار تخصیص پیدا کرده ولی اگر شرایط ادامه یابد این منابع کفایت نمی‌کند.وی در پایان گفت: اگر بیکاری اجباری این افراد ادامه پیدا کند به سامانه مراجعه کنند و پس از بررسی کمیته‌ها مشمول دریافت بیمه بیکاری خواهند شد.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ ب
به گزارش خبرگزاری فارس به نقل از روابط عمومی بانک مرکزی، پیمان قربانی اظهار داشت: بانک مرکزی در راستای مدیریت رشد نقدینگی و کنترل تورم در نظر دارد اوراق ودیعه با سررسید 2 ساله منتشر کند و لذا این پیشنهاد برای بررسی و تصویب در شورای پول و اعتبار مطرح شده و مصوبه لازم طرح اخذ خواهد شد.معاون اقتصادی بانک مرکزی تصریح کرد: هر 100 هزار میلیارد ریال انتشار اوراق ودیعه، رشد پایه پولی و نقدینگی را به میزان 2.8 واحد درصد کاهش خواهد داد.وی تصریح کرد: ابعاد فقهی انتشار اوراق یاد شده، قبلاً در شورای فقهی بانک مرکزی به تصویب رسیده و در مهر ماه سال 1397 نیز مجوز قانونی لازم از شورای عالی هماهنگی اقتصادی اخذ شده است.انتهای پیام/ب
به گزارش گروه اقتصاد بین‌الملل خبرگزاری فارس به نقل از تایمز آو ایندیا، یک مقام ارشد هندی، کنار گذاشتن دهلی نو از سوی ایران برای احداث پروژه خط آهن چابهار- زاهدان را رد کرد و مدعی شد، دهلی نو همچنان به تامین بودجه و احداث این خط آهن که یک بخش ضروری پروژه بندر چابهار به شمار می‌رود، متعهد است.یک مقام سفارت هند در تهران گفت: «هند به احداث خط آهن چابهار- زاهدان متعهد است و پیوسته با مقامات ایرانی مربوطه در پیشبرد این پروژه مهم در ارتباط است.»یک مقام آگاه در دولت ایران در مورد دیدگاه تهران گفت: «انتظار می‌رفت هند به علاوه سرمایه گذاری در بندر چابهار، بتواند نفش اساسی تری در تامین بودجه و احداث خط آهن در این مسیر ترانزیتی راهبردی از چابهار به زاهدان و از زاهدان به سرخس در مرز ترکمنستان بازی کند، اما به خاطر نبود تعامل و مشارکت فعال هند، این پروژه توسط بودجه و ظرفیت‌های مهندسی ایران در دست ساخت است.»این منبع آگاه خاطرنشان کرد: موانع اساسی بر سر راه تامین مواد لازم برای احداث این خط آهن در حال حل شدن است.پروژه خط آهن زاهدان، به نقل از مقامات هندی دارای دو قسمت است: «زیرسازی» که زمینی و آماده سازی زمین برای نصب ریل هاست و «روبنا» که شامل ریل گذاری و شن کشی است.دولت ایران مسئول مرحله نخست و هند مسئول باقی مراحل است. با این حال، بخش هند، نیازمند فولاد است که در حال حاضر تحت تحریم های امریکا قرار دارد و این امر سبب تاخیر شده است.منبع ایرانی گفت: «از زمانی که بندر چابهار مطرح شده، ایران به چشم انداز مشترک و مشارکت خود با هند برای توسعه این بندر به منظور ایجاد صلح و یکپارچگی اقتصادی در منطقه متعهد بوده است.»به گزارش فارس، روز گذشته روزنامه دِ هیندو طی گزارشی نوشت: 4 سال پس از اینکه هند و ایران توافقی برای احداث خط آهن بندر چابهار تا زاهدان هم‌راستا با مرز افغانستان امضا کردند، دولت ایران به علت تاخیر طرف هندی در تامین بودجه و آغاز پروژه، تصمیم گرفته است، احداث این خط آهن را خودش انجام دهد.این روزنامه با اشاره به افتتاح ریل‌گذاری 628 کیلومتری خط  آهن چابهار-زاهدان  در هفته گذشته توسط وزیر راه و شهرسازی ایران در ادامه نوشت: علی‌رغم بارها بازدید مهندسان هندی و آماده سازی توسط شرکت راه آهن ایران، هند ظاهرا به علت نگرانی از تحریم‌های امریکا، هرگز کار را شروع نکرده است.(جزئیات بیشتر)* توافق سه جانبهپروژه خط آهن میان شرکت راه آهن ایران و شرکت دولتی ساخت راه آهن هند مورد گفتگو قرار گرفته بود، بخشی از تعهد هند به توافق سه جانبه میان هند، ایران و افغانستان برای احداث یک مسیر جایگزین به افغانستان و آسیای میانه بود.در جریان سفر نارندرا مودی، نخست‌وزیر هند به تهران برای امضای توافق چابهار با حسن روحانی، رئیس‌جمهور ایران و رئیس‌جمهور افغانستان، دو شرکت یادداشت تفاهمی با یکدیگر امضا کردند.این یادداشت تفاهم احداث خط اهن چابهار-زاهدان بخشی از «کریدور ترانزیتی در توافق سه جانبه میان هند، ایران و افغانستان» بود. شرکت دولتی ساخت راه آهن هند (IRCON) متعهد شد تا تمامی خدمات از ساخت روبنا تا تامین مالی برای پروژه (حدود 1.6 میلیارد دلار) را فراهم کند.مقامات هندی مدعی هستند، امریکا معافیت تحریمی برای بندر چابهار و این خط اهن تا زاهدان فراهم کرد، اما یافتن تامین‌کننده تجهیزات و شرکا به علت نگرانی در مورد تحریم‌ها دشوار بود. هند اکنون واردات نفت از ایران را به صفر رسانده است.انتهای پیام/ب
به گزارش خبرنگار اقتصادی خبرگزاری فارس، آتش سوزی ساعت 13 امروز در شیپی یارد مجتمع ساخت و تعمیر لنج در بوشهر، موجب سوختن 7 لنج شد.این حادثه ساعت 13 امروز رخ داد که بلافاصله نیروهای آتش نشانی به محل آتش سوزی اعزام شدند.طبق پیگیری خبرنگار فارس حاکی از آن است در حال حاضر آتش کنترل شده است.به گزارش فارس برای پیگیری بیشتر، موضوع را با از مسئولان سازمان بنادر و دریانوردی پیگیری کردیم.نادر پسنده، مدیرکل ایمنی و حفاظت دریایی سازمان بنادر و دریانوردی، در این باره به خبرنگار فارس، اظهارداشت: بهتر است مسئولان استان در این‌باره صحبت کنند، اما آنچه اینجانب در فیلمی که به دستمان رسید دیدم، آتش‌سوزی در شیپی یارد یک مجتمع ساخت لنج و کشتی بود.انتهای پیام/
به گزارش خبرنگار اقتصاد بین‌الملل خبرگزاری فارس به نقل از رویترز، تعدادی از مقامات بانک مرکزی فدرال آمریکا که شب گذشته هشدار دادند که اقتصاد این کشور بسیار کندتر از آن چیزی که انتظار می‌رفت بهبود خواهد یافت و شکل گرفتن موج دوم شیوع کرونا می‌تواند شرایط را حتی بدتر از این کند.لائل برینارد، مقام بانک مرکزی آمریکا، طی روزهای گذشته مواضع نسبتا بدبینانه‌تری را نسبت به روند بهبود اوضاع اقتصاد آمریکا داشته و هشدار داده است نشانه‌های اخیر نسبت به بهبود اوضاع از جمله کاهش نرخ بیکاری می‌تواند گذرا باشد.وی گفت همچنان شیوع کرونا یکی از اصلی‌ترین شاخص‌هایی است که بر روند اقتصاد آمریکا تعیین کننده است و هنوز ابهامات جدی نسبت به آینده این بیماری ما را احاطه کرده و هنوز خطر افت اقتصادی قالب است.این مقام  آمریکایی از بانک مرکزی خواست تا از طریق خرید سنگین دارایی‌ها و ارائه راهکار همچنان متعهد به تسهیل شرایط باشد.وی گفت برای تقویت روند بهبود اجرای سیاست‌های بیشتر کمک اقتصادی الزامی است.توماس بارکین، رئیس بانک مرکزی ایالت ریچموند هم شب گذشته هشدار داد که ممکن است شاهد افزایش دوباره نرخ بیکاری در آمریکا باشیم. چرا که به زودی بسته‌های کمکی برای پرداخت دستمزد کارگران که از سوی دولت اجرایی می‌شوند منقضی خواهند شد و روند رکود بیش از میزان مورد انتظار طول خواهد کشید.انتهای پیام/
به گزارش خبرگزاری فارس به نقل از روابط عمومی سازمان بنادر و دریانوردی، فریدون همتی، استاندار هرمزگان، امروز در مراسم تکریم و معارفه مدیرکل بنادر و دریانوردی این استان بیان کرد: امروز بندر شهید رجایی؛ نماد اقتدار و حرکت جهادی تمامی کسانی است که برای اقتدار کشورمان تلاش کرده اند و تا امروز بندر شهید رجایی را در بین مهمترین بنادر جهان قرار داده است.همتی با اشاره به اینکه وقتی مدیری از سمتی می رود باید به پشت خود بنگرد و اگر کارنامه درخشانش را ببیند نشان از مجاهدت و تلاش های تمامی کارکنان همراه اوست، بیان کرد: امسال به عنوان سال پایانی دولت دوازدهم و در شرایط تحریم و کرونا نیاز به مدیرانی داریم که در این شرایط توسعه کشور را با شتاب به پیش ببرند.وی ادامه داد: دغدغه مقام معظم رهبری در سال پایانی دولت ها این است که کارها سست نشود و باید این دغدغه را در اولویت خود قرار دهیم.استاندار هرمزگان با بیان اینکه باید پروژه های نیمه تمام را با سرعت به پیش برویم، عنوان کرد: در شرایط سخت تحریم و کرونا باید در زمینه اشتغال و اقتصاد سبب شادی مردم شویم.وی با اشاره به اینکه امیدوارم با حمایت مدیرعامل سازمان بنادر و دریانوردی کشور بتوانیم شاهد تحولات بیشتری در حوزه بندری و دریایی هرمزگان باشیم، اضافه کرد: تقاضاها برای مشارکت بخش خصوصی در این حوزه زیاد است و باید شرایط را برای ورود بخش خصوصی تسهیل کنیم و با فراهم کردن زیرساخت ها شاهد ورود و جذب موج جدید سرمایه گذاری در هرمزگان باشیم.همتی با بیان اینکه پروژه توسعه فاز سوم بندرشهید رجایی نیز با وجود شرایط تحریم و کرونا شاهد پیشرفت چشمگیری هستیم، تصریح کرد: در حوزه گردشگری و صادرات با ایجاد و تحول بنادر کوچک شاهد اقدامات توسعه و نتایج درخشانی هستیم.وی با اشاره به اینکه ظرفیت طبیعی فوق العاده ای در هرمزگان وجود دارد که آماده سازی شرایط برای حضور سرمایه گذاران وظیفه ماست، اضافه کرد:۴۰ سامانه متفاوت در مجموعه های متفاوت وجود دارد که لازم است  به سمت تسهیل سازی و تصمیم گیری واحد پیش رویم.استاندار هرمزگان با بیان اینکه به زودی سامانه ای را ایجاد می کنیم تا همه سامانه ها در این سامانه لینک شده و تمامی فعالیت ها؛ رصد و مورد پشتیبانی قرار بگیرد، اضافه کرد: امیدوارم بندر شهید رجایی نخستین منطقه ویژه اقتصادی باشد که به این سامانه لینک شود و بتواند از حمایت های دولت نیز بهره ببرد.همتی با اشاره به اینکه باید چرخه فعالیت ها هوشمند باشد، تصریح کرد: معمولأ به مراسم تکریم و معارفه نمی روم اما این جلسه به واسطه تمامی فعالیت های عفیفی پور و پیشرفت حوزه دریایی و بندری وظیفه خود را دانستم در این مراسم حضور یابم.در ادامه این مراسم، مدیرعامل سازمان بنادر و دریانوردی کشور با تأکید بر اینکه حداکثر سهم ممکن بار باید به سمت حمل و نقل ریلی ببریم، تصریح کرد: در بندرشهید رجایی و امام خمینی نیز با ایجاد زیرساخت ها شاهد اتفاقات مناسبی هستیم و تخلیه بار از کشتی به واگن به صورت مستقیم در بندرشهید رجایی نیز نشانه این امر و توسعه در این مسیر است.محمد راستاد در آئین تکریم و معارفه مدیرکل بنادر و دریانوردی استان هرمزگان، افزود: باید از زحمات تمامی همکارانم در بنادر و دریانوردی کشور که در شرایط سخت کرونا از تلاش خود دست نکشیده و صدچندان جانفشانی کردند، تقدیر و تشکر کنم.وی با بیان اینکه زحمات کاپیتان عفیفی پور در بنادر و دریانوردی هرمزگان برهیچکس پوشیده نیست، اظهار کرد: ایشان را به عنوان مشاور مدیرعامل و دبیر شورای مدیران سازمان بنادر و دریانوردی منصوب نموده و امیدواریم شاهد نقش آفرینی بیشتر وی در ستاد مرکزی سازمان دفتر مرکزی باشیم.راستاد با اشاره به اینکه محمدی کرجی ران از مدیران سختکوش است که سابقه خدمت در بندر شهید رجایی را نیز دارد، خاطرنشان کرد: معتقدم منابع انسانی و نیروی متخصص سرمایه عظیم بنادر و دریانوردی کشور هستند که باید به سمت ایجاد انگیزه و اهمیت دادن به آن ها برویم.وی ادامه داد: خوشبختانه در سازمان بنادر و دریانوردی توانسته ایم حدود ۱۶ هزار میلیارد تومان در سرمایه گذاری بخش خصوصی جذب کنیم و از مدیرکل جدید استان هرمزگان می خواهم مسیر را برای حمایت از سرمایه گذاران تسهیل دهد.راستاد با بیان این که دغدغه استاندار هرمزگان در یکپارچه سازی اقدامات برای تسهیل سازی مسیر حرکتی سرمایه گذاری درست بوده و ما آمادگی لازم برای تحقق آن را داریم، عنوان کرد: احداث پایانه تمام مکانیزه معدنی و فولادی در بندر شهید رجایی نیز ابر پروژه ای است که میزان اعتبار آن؛ بالا و باید از اولیت های بنادر و دریانوردی هرمزگان باشد که در این دولت عملیات اجرایی آن آغاز شود.وی با اشاره به اینکه در سال جهش تولید باید بخش مهمی از فاز سوم بندرشهید رجایی تا قبل از پایان سالجاری به بهره برداری برسانیم، اضافه کرد: انتظار می رود قبل از پایان سال دوازدهم؛ بهره برداری از فاز سوم نیز آغاز شود و قابلیت پذیرش کشتی تا ۱۸۴۰۰ TU را خواهد داشت.مدیرعامل سازمان بنادر و دریانوردی کشور با بیان اینکه یکی از اولویت های سازمان بنادر و دریانوردی این است که حداکثر سهم ممکن بار را به سمت حمل و نقل ریلی ببریم، تصریح کرد: در بندرشهید رجایی و امام خمینی نیز با ایجاد زیرساخت ها شاهد اتفاقات مناسبی هستیم و تخلیه بار از کشتی به واگن به صورت مستقیم در بندرشهید رجایی نیز نشانه این امر و توسعه در این مسیردانست وبرکاهش بارجاده ای و بردن به سمت حمل و نقل ریلی تاکید کرد.راستاد با اشاره به اینکه هرمزگان قطب سفرهای دریایی و گردشگری است و گام های مناسبی در این حوزه برداشته ایم، عنوان کرد: به روزرسانی ناوگان حملی و نقل دریایی و تشویق سرمایه گذاران برای توسعه زیرساخت ها و نوسازی ناوگان ها نیز باید مورد توجه قرار گیرد.وی با بیان اینکه در جزیره قشم با چند سرمایه گذاری جزیی شرایط مساعدی برای گردشگری دریایی به وجود آمده است، اظهار کرد: هنوز با توجه به ظرفیت های موجود برای توسعه بسیار است که باید در دستور کار قرار گیرد.مدیرعامل سازمان بنادر و دریانوردی کشور با اشاره به اینکه با ۱۵۰ میلیون تن میزان تخلیه و بارگیری شاهد رشد بودیم و نشان داد با وجود تحریم ها همچنان توانمند هستیم، اظهار کرد: با وجود تحریم ها و کرونا بازهم امیدواریم امسال در بحث تخلیه و بارگیری و به ویژه صادرات نفتی شاهد رشد باشیم.انتهای پیام/ب
به گزارش خبرنگار اقتصاد بین‌الملل خبرگزاری فارس به نقل از راشاتودی، شرکت MOL پاکستان از کشف یک میدان نفتی جدید در منطقه کوهاک ایالت خیبر پختونخواه خبر داد و مدعی شد،ین کشف می‌تواند قواعد بازی را تغییر داده و وابستگی پاکستان به واردات حامل‌های انرژی را کاهش دهد.بریسلاو گاسو، مدیر بخش اکتشاف و تولید شرکت MOL گفت: من با افتخار اعلام می‌کنم ما یک میدان جدید نفتی دیگر در پاکستان کشف کرده‌ایم که فرصت افزایش تولید نفت این کشور را فراهم خواهد کرد.به گفته وی، کشف این میدان به نام مامیخل جنوبی یک به افزایش امنیت انرژی پاکستان و بالا رفتن توانایی این کشور در تولید بومی حامل‌های انرژی منجر شد.MOL حدود 21 سال است که در پاکستان فعالیت داشته و تاکنون 13 میدان نفتی در این کشور اکتشاف کرده است.آمارها حاکی از آن است که در ماه مارس سال 2020 تولید نفت پاکستان 85 هزار بشکه در روز بوده است و به خاطر پایین بودن میزان تولید این کشور مجبور است 80 درصد نیاز خود به حامل‌های انرژی از طریق واردات تامین کند.پاکستان در زمینه تامین منابع گازی خود نیز شرایط مشابهی دارد و از 7 میلیارد فوت مکعب نیاز روزانه خود به گاز کمتر از 4 میلیارد متر مکعب در داخل این کشور تولید می‌شود.بنا به اطلاعات ارائه شده از سوی اداره آمار پاکستان در 11 ماه نخست سال ماری 2020 این کشور حدود 10 میلیارد دلار حامل‌های انرژی داشته که معادل یک چهارم کل واردات این کشور محسوب می‌شود.انتهای پیام/ب
به گزارش خبرنگار اقتصاد بین‌الملل خبرگزاری فارس به نقل از رویترز، لیو شیائومینگ، سفیر چین در انگلیس، سفیر چین در انگلیس گفت تصمیم لندن برای ممنوع کردن استفاده از تجهیزات هوآوی در توسعه شبکه نسل پنجم تلفن همراه انگلیس اقدامی ناامید کننده و اشتباه بوده است.وی گفت: این اقدام ماهیت باز بودن بازار انگلیس برای سرمایه گذاری خارجی را زیر سؤال می‌برد.سفیر چین در انگلیس در توئیتر نوشت این اقدام باعث می‌شود این سؤال مطرح شود که آیا انگلیس می‌تواند برای شرکت‌های خارجی بازاری آزاد، عادلانه و غیرتبعیض آمیز را فراهم کند یا خیر.بر اساس تصمیم بوریس جانسون، نخست‌وزیر انگلیس، تا پایان سال جاری استفاده از تجهیزات هوآوی در توسعه شبکه 5G این کشور باید متوقف شود و تا سال 2027 هم تمام تجهیزاتی که تاکنون استفاده شده باید حذف شود.این در حالی است که در ماه ژانویه دولت انگلیس مجوز داده بود تا سقف 35 درصد از تجهیزات هوآوی در بخش‌های غیر هسته در شبکه مخابرات انگلیس استفاده شود.انتهای پیام/
به گزارش خبرنگار اقتصاد بین‌الملل خبرگزاری فارس به نقل از بلومبرگ، اندرو بیلی، رئیس کل بانک مرکزی انگلیس، اعلام کرد که این بانک در حال توسعه یک ارز مجازی با پشتوانه منابع مالی خود است.بانک مرکزی انگلیس در ماه ژانویه گفته بود که در حال کمک به گروهی از بانک‌های مرکزی کشورهای جهان است تا آنها بتوانند ارز دیجیتال عرضه کنند.بیلی گفت: ما در حال حاضر در این فکر هستیم که آیا بانک مرکزی انگلیس باید ارز مجازی عرضه کند یا خیر.ما به این روند ادامه خواهیم داد. این مسئله می‌تواند تاثیراتی بر طبیعت پرداخت‌ها و تعاملات اجتماعی داشته باشد.دیلی با رد هر گونه تعیین زمانبندی برای به نتیجه رساندن عرضه ارز مجازی در انگلیس گفت طی چند سال آینده بانک مرکزی این کشور به سمت عرضه نوعی ارز دیجیتال خواهد رفت.در ماه ژانویه بانک مرکزی انگلیس از همکاری خود با بانک‌های مرکزی کانادا، ژاپن، اتحادیه اروپا، سوئیس به همراه بانک مصالحه بین‌المللی برای مطالعه موضوع انتشار ارز دیجیتال خبر داده بود.بنا به آنچه در بیانیه این بانک آمده است این همکاری روی موضوع جنبه‌های اقتصادی و عملی، طراحی فنی متمرکز است.انتهای پیام/
به گزارش خبرگزاری فارس به نقل از روابط عمومی بنیاد مستضعفان، سید پرویز فتاح در بازدید از زندان تهران‌ بزرگ همزمان با شروع فرایند آزادی ۲۵۷۴ زندانی جرائم غیرعمد توسط بنیاد مستضعفان اظهار کرد: هفته گذشته و به دنبال توافقی که با سازمان زندان‌ها انجام شد، بنیاد مستضعفان تمامی زندانیان جرائم غیرعمد کمتر از ۵۰ میلیون تومان را آزاد کرد.رئیس بنیاد مستضعفان ادامه داد: بر همین اساس، بنیاد مستضعفان با اختصاص ۵۰ میلیارد تومان، زمینه آزادی ۲۵۷۴ زندانی جرائم غیرعمد زیر ۵۰ میلیون تومانی را فراهم کرد.وی با بیان اینکه بسیاری از زندانیان بدلیل محرومیت و استضعاف در زندان هستند و بنیاد مستضعفان نسبت به این محرومین احساس وظیفه می‌کند گفت: افراد آزاد شده همگی جزو محکومین جرائم غیرعمد و مالی بودند که متوسط محکومیت این افراد، کمتر از ۲۰ میلیون تومان است و در میان آنها ما فردی را هم داریم که تنها به خاطر ۱۱ میلیون تومان در زندان بود؛ یعنی به اندازه یک سکه بهار آزادی و امروز خوشبختانه آزاد می‌شود.رئیس بنیاد مستضعفان ادامه داد: مسن‌ترین زندانی که در این فرایند آزاد می‌شود یک فرد ۸۸ ساله و کم‌سن و سال‌ترین آنها هم یک جوان ۱۹ ساله است.فتاح با اشاره به آمار بالای زندانیان متاهل که از امروز روند آزادی آنها آغاز می‌شود گفت: بر اساس آماری که امروز مسئولان زندان دادند، ماهیانه بیش از یک میلیون تومان هزینه نگهداری هر زندانی در زندان است و این درحالی است که وقتی سرپرست یک خانوار به زندان می‌رود، خانواده آن فرد نیز دچار مشکلاتی می‌شود و باید تحت پوشش نهادهای حمایتی از جمله کمیته امداد و بهزیستی قرار بگیرد؛ لذا هزینه زندانی شدن یک سرپرست خانوار، هزینه مضاعفی است که باید برای آن فکری کرد.رئیس بنیاد مستضعفان با دعوت از خیرین و نهادهای مختلف برای فراهم کردن بستر آزادی زندانیان محروم و مستضعف گفت: من در دیداری که فردا با آیت الله رئیسی دارم حتما این مسائل ‌و موضوعاتی که امروز از زندانیان و مسولان زندان شنیدم را به ایشان منتقل می‌کنم و امیدوارم به سمتی حرکت کنیم که افراد کمتری پا به زندان بگذارند ‌و از مجازات‌های جایگزین دیگری استفاده کنیم.فتاح با تقدیر از عملکرد سازمان زندان‌ها در رسیدگی به امور زندانیان گفت: گرچه بر اساس آمارهای ارائه شده، میزان ابتلا به کرونا در زندان ها به مراتب کمتر از اماکن دیگر است ولی بنیاد مستضعفان آمادگی دارد تا برای تهیه لوازم بهداشتی در برابر کرونا برای زندانیان، کمک‌های لازم را انجام دهد.وی اضافه کرد: همچنین ما برای پرداخت وام قرض‌الحسنه ضروری به خانواده‌های زندانیان محروم و مستضعف و همچنین تامین هزینه فراهم کردن بسترهای اشتغالزایی و مهارت آموزی در زندان‌های سراسر کشور آمادگی کامل داریم.فتاح با تاکید بر اینکه زندان، جای محکومان چند صد میلیاردی و هزار میلیاردی است گفت: زندان، جای چنین محکومانی است و نباید زندان برای این افراد به گونه‌ای شود که بگویند «هتل‌زندان»؛ لذا ما باید نسبت به نتیجه آنچه امیرالمومنین آن را جمع شدن به ناحق ثروت فرمودند توجه کنیم.به گفته رئیس بنیاد مستضعفان این بنیاد از ابتدای سال طی۲ نوبت، مبلغ ۴۰ میلیارد تومان را برای هدیه به خانواده‌های زندانیان نیازمند و پرداخت وام قرض‌الحسنه به این زندانیان در اختیار سازمان زندان‌ها قرار داده است.انتهای پیام/
به گزارش خبرنگار اقتصاد بین‌الملل خبرگزاری فارس به نقل از راشاتودی، به احتمال زیاد بانک مرکزی چین استفاده از ارز یوآن دیجیتال را در بزرگترین سامانه سفارش غذا در این آغاز کند.این اپلیکیشن در صدها شهر بزرگ چین فعال بوده و بیش از 450 میلیون نفر کاربر دارد.مذاکرات در این زمینه بین شرکت مجری اپلیکیشن و واحد ارز مجازی بانک مرکزی چین آغاز شده است.شرکت میتوآن دیانپینگ، احتمالا انجام این آزمایش را در 2800 شهر چین اجرایی کند.البته هنوز مشخص نیست که بانک مرکزی چین اجازه استفاده از یوآن دیجیتال را در چند شهر صادر کند.در صورتی که این طرح اجرایی شود میتوآن دومین شرکت بزرگی خواهد بود که در طرح آزمایش یوآن دیجیتال حضور خواهد داشت.اوایل ماه جاری هم صحبت از حضور یک شرکت مسافربری در استفاده از یوآن دیجیتال مطرح شد.این شرکت سفارش غذا روزانه میلیاردها دلار گردش مالی دارد.حدود 6 سال است که بانک مرکزی چین در حال کار بر روی طرح یوآن دیجیتال است و به نظر می‌رسد خیلی به اجرای آن و عرضه این ارز به بازار جهانی ارزهای دیجیتال نزدیک شده است.البته استفاده آزمایشی از این ارز مجازی مدتی است در برخی شهرهای چین آغاز شده و به گفته بانک مرکزی این کشور استفاده کامل آن در المپیک زمستانی 2022 پکن آغاز خواهد شد.انتهای پیام/
به گزارش خبرنگار اقتصادی خبرگزاری فارس، بورس اوراق بهادار تهران، بعد از 53 سال امروز در کانون توجه خانوارهای ایرانی قرار گرفته و به یکی از گزینه‌های سرمایه‌گذاری تبدیل شده است، در حالی که به صورت سنتی خانوارها پول‌های پس‌انداز خود را‌‌‌‌‌‌‌‌‌‌ تبدیل به طلا و جواهر و یا ملک و مسکن می‌کردند، اما امروز به خاطر بازدهی خوب بورس به سمت بازار سرمایه آمدند.با نگاهی به معاملات امروز بورس اوراق بهادار تهران در آخرین روز کاری هفته در می‌یابیم شاخص کل با اصلاح جزئی فقط 3211 واحد عقب نشینی کرده و به رقم یک میلیون و 841 هزار و 696 واحد رسید.همچنین شاخص کل با معیار هموزن امروز 337 واحد رشد کرده و به رقم 481 هزار و 198 واحد رسید.ارزش بازار در بورس اوراق بهادار تهران به بیش از 6 میلیون و 821 هزار میلیارد تومان رسید.معامله‌گران امروز در بورس اوراق بهادار تهران حدود 14 میلیون برگه سهام، حق تقدم و یا اوراق مالی در قالب 2.6  میلیون نوبت معامله و به ارزش 23 هزار و 287 میلیارد تومان داد و ستد کردند.اگر ارزش معاملات فرابورس در روز جاری که به 5 هزار و 41 میلیارد تومان رسیده را‌‌‌‌‌‌‌‌‌‌ در نظر بگیریم، معامله گران امروز در بورس اوراق بهادار تهران و فرابورس ایران بیش از 28 هزار و 204 میلیارد تومان دادوستد کردند.به گفته کارشناسان شرکت‌های بورسی با انتشار اوراق مالی و شناورسازی بیشتر سهام خود می‌توانند به جمع‌آوری نقدینگی بازار و تزریق به تولید کمک کنند.همچنین شرکت‌های بزرگ مانند شرکت‌های زیر مجموعه ستاد اجرایی فرمان امام خمینی(ره)، بنیاد مستضعفان، بنیاد شهید، شرکت‌های زیر مجموعه آستان‌های مقدس و سایر بنیادها می‌توانند با ورود به بورس هم به عمق بازار کمک کنند و هم نسبت به جمع آوری نقدینگی برای اجرای طرح‌های توسعه‌ای خود اقدام کنند.با نگاهی به بازار امروز شاخص کل بورس و شاخص قیمت با معیار وزنی ـ ارزشی هر کدام 17 صدم درصد افت کردند.همچنین شاخص کل بورس با معیار هموزن و شاخص قیمت با معیار هموزن هر یک 7 دهم درصد رشد کردند.شاخص آزاد شناور 19 صدم درصد افت کرد، شاخص بازار اول بورس یک درصد عقب نشینی نداشت و شاخص بازار دوم بورس که معاملات بلوکی در آن انجام می‌شود 1.1 درصد رشد داشته است.امروز نمادهای پتروشیمی خلیج فارس و پالایش نفت تهران و نیز پالایش نفت بندرعباس بیشتری اثر تقویتی در شاخص کل بورس را‌‌‌‌‌‌‌‌‌‌ داشته و نمادهای گسترش نفت و گاز پارسیان، پالایش نفت اصفهان، چادرملو و گل گهر بیشترین اثر کاهشی در شاخص کل بورس را‌‌‌‌‌‌‌‌‌‌ داشتند.نمادهای پربیننده در بورس شامل بانک ملت، ملی مس ایران، بانک تجارت، گلوکوزان، بانک صادرات، پالایش نفت بندرعباس، سرمایه گذاری غدیر، و سرمایه گذاری خوارزمی بودند.به گزارش فارس، در فرابورس ایران نیز امروز شاخص کل 168 واحد افت کرده و به رقم 18 هزار و 556 واحد رسید.ارزش بازار اول و دوم فرابورس ایران به بیش از یک میلیون و 199 هزار میلیارد تومان رسید.معامله گران در فرابورس ایران امروز بیش از 2.3 میلیارد سهام، حق تقدم و اوراق مالی در قالب 2.4 میلیون نوبت معامله و به ارزش 5 هزار و 42 میلیارد تومان دادوستد کردند.امروز نمادهای پتروشیمی تندگویان و سنگ آهنگ گهر زمین بیشترین اثر تقویتی در شاخص فرابورس را‌‌‌‌‌‌‌‌‌‌ داشته و نمادهای صبا تأمین، ذوب‌آهن، پتروشیمی زاگرس، فولاد هرمزگان و نیروی برق دماوند بیشتری اثر کاهشی در شاخص فرابورس را‌‌‌‌‌‌‌‌‌‌ داشته‌اند.نمادهای پربیننده شامل پتروشیمی تندگویان، بانک دی، ذوب‌آهن اصفهان، مادیران، کشت و صنعت شهداب ناب خراسان، سیمان لار سبزوار، و شرکت آهن و فولاد ارفع بودند.امروز همچنین قرار بود عرضه اولیه 12 درصد از سهام ماکارونی زر در بورس انجام شد که در ساعات میانی معاملات با پیام ناظر این عرضه اولیه لغو شد و به زمان دیگری موکول شد. علت لغو عرضه اولیه غزر مشکلات ترهین دارایی‌های این شرکت عنوان شده است.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ب
به گزارش خبرنگار اقتصادی خبرگزاری فارس کاربران سامانه فارس من با ثبت سوژه «خسته از قیمت‌های لحظه‌ای»  عنوان کردند خواستار پاسخگویی مسئولین در ارتباط با گرانی‌ها شدند، آنها عنوان کردند که چرا کسی به داد این مردم نمی‌رسد؟ با این گرانی و تورم هر روز باید با یک قیمت جدید خرید کنیم. گرانی اجناس بی‌داد می‌کند و  همه از گرانی‌ها، کلافه و سردرگم  شده‌اند، چرا این گرانی‌ها متوقف نمی‌شود و هر کسی هر قیمتی می‌خواهد محصولات را به فروش می‌رساند؟پیرو ثبت سوژه مذکور در سامانه «فارس من» خبرگزاری فارس،  موضوع را از کامران کارگر سرپرست دفتر برنامه‌ریزی، تامین، توزیع و تنظیم بازار وزارت صنعت، معدن و تجارت پیگیر شدیم که این مقام مسئول یکی از عوامل اصلی گرانی‌ها را نوسانات قیمت ارز عنوان کرد.کامران کارگر در گفت‌وگو با خبرنگار اقتصادی خبرگزاری فارس درباره دلایل گرانی‌های اخیر گفت: اقتصاد به دو بخش کلان و خرد تقسیم می‌شود که در بخش کلان عوامل مختلفی نظیر نرخ ارز، نقدینگی  و همچنین تحریم‌ها اثرگذار است.سرپرست دفتر برنامه‌ریزی، تامین، توزیع و تنظیم بازار وزارت صنعت، معدن و تجارت افزود: با وضع تحریم‌های جدید علیه ایران در اوایل سال 97 اقتصاد کشور بیشتر تحت تاثیر نوسانات نرخ ارز قرار گرفت بطوریکه در بخش‌هایی که تا پیش از این  مصون از نوسانات نرخ ارز بود  متاثر از تغییرات نرخ ارز شد و  بنابراین در حوزه اقتصاد خرد از سال 97 به بعد شاهد تاثیر بیشتر نوسانات نرخ ارز بودیم.وی با اشاره به اینکه مواد اولیه تولید برخی از کالا،  وارداتی است، گفت: لذا قیمت تمام شده این قبیل از کالاها از قیمت ارز متاثر است و افزایش قیمت ارز نیز موجب افزایش قیمت تولیدات داخلی می‌شود.کارگر با اشاره به تعیین قیمت برخی اقلام از جمله مرغ اظهار داشت: در تعیین نرخ ما باید به هر دو بخش مصرف‌کننده و تولید‌کننده توجه داشته باشیم به عبارتی اگرچه قیمت تمام شده یک کالا براساس نوسانات نرخ ارز افزایش می‌یابد اما در نهایت قیمتی برای این قبیل‌ کالاها تعیین می‌شود که در آن شرایط مصرف‌کننده و تولید‌کننده در نظر گرفته شود و تعیین قیمت مصوب یک کالا به گونه‌ای است که تولید‌کننده متضرر نشود و به تواند به فعالیت اقتصادی خود ادامه دهد.سرپرست دفتر برنامه‌ریزی، تامین، توزیع و تنظیم بازار وزارت صنعت، معدن و تجارت اظهار داشت: ادامه روند تولید بخصوص تولید صادرات محور موجب ارزآوری می‌شود و لذا در قیمت‌گذاری‌ها؛ یک بخش مهم برای مسئولان تنظیم بازار در نظر گرفتن  بخش تولید است.وی با تاکید بر اینکه بخشی از آنچه که از آن در جامعه به عنوان گرانی یاد می‌شود  ناشی از افزایش قیمت است، گفت: بحث گرانی و گران‌فروشی دو مقوله جدا از هم است و باید این دو را از هم تفکیک کرد.  گرانی همانطور که گفته شد متاثر از شاخص‌های کلان اقتصادی و نیز شاخص‌های خرد  است و تغییرات قیمت در چارچوب ضوابط اصولی است و این با گرانفروشی که تخلف محسوب می‌شود متفاوت است و   قطعا سازمان حمایت، تعزیرات و اصناف با هر نوع گران‌فروشی برخورد خواهد کرد.کارگر با بیان داشت: قطعا اقداماتی برای مقابله و  جلوگیری از گران‌فروشی و کم فروشی انجام می‌شود.وی با بیان اینکه یکی از برنامه‌های وزارتخانه برای جلوگیری از گران‌فروشی براساس اولویت‌بندی  کالاهای مصرف انجام می‌شود، بیان داشت: لذا با تمام قوا نظارت بر بازار برای جلوگیری از هرگونه گران‌فروشی انجام می‌شود و در این راستا بازرسی کل کشور و دادستانی نیز کمک شایانی به وزارت صنعت دارند.وی در مورد گرانی میوه و در پاسخ به این سوال که آیا گرانی میوه براثر افزایش صادرات به عراق است، گت: میوه شرایط خاص خود را دارد و اغلب میوه‌های نوبرانه گران است اما به مرور که عرضه میوه به بازار زیاد می‌شود قیمت‌ها نیز کاهش می‌یابد.کارگر با بیان اینکه در جاهایی واسطه‌ها باعث گرانی می‌شوند، بیان داشت: ما منکر این مسائل نیستم و از وظایف خود نیز غافل نیستیم  و با تشکیل گشت‌هایی و تشکیل اکیپ‌های مشترک بر بازار نظارت کرده و با گران‌فروش برخورد قانونی خواهیم داشت.وی با بیان اینکه فراوانی کالا بسیار برای ما حائز اهمیت است، گفت: مبنای اول کار ما برای جلوگیری از گران‌فروشی و سوء استفاده‌های احتمالی فراوانی کالا است، زیرا اگر کالایی در بازار کمیاب باشد باعث گرانی و بروز تخلفات می‌شود.کارگر با تاکید بر اینکه کنترل و نظارت بر قیمت‌ها در بازار انجام می‌شود، گفت: قیمت کالاهایی که نرخ مصوب دارند در تنظیم بازار تعیین می‌شود و در جلسات تنظیم بازار نیز در مورد نحوه نظارت تصمم‌گیری می‌شود.سرپرست دفتر برنامه‌ریزی، تامین، توزیع و تنظم بازار گفت: در حال حاضر صادرات تخم‌مرغ ممنوع است و این موضوع یکی از تصمیمات ستاد تنظیم بازار برای جلوگیری از افزایش قیمت این کالاها بوده است.وی در پایان گفت: در شرایط فعلی نرخ کالاها متاثر از نرخ ارز است و با افزایش نرخ ارز قیمت کالاهای تولیدی و واردات نیز افزایش می‌یابد بنابراین هر نوع افزایش قیمتی را نمی‌توان گران‌فروش دانست اما سازمان حمایت و سایر دستگاه‌های مسئول با نظارت و رصد بازار هر نوع گران‌فروشی را شناسایی و مطابق قانون با آن‌ها برخورد می‌شود.انتهای پیام/
به گزارش گروه اقتصاد بین الملل خبرگزاری فارس به نقل از رویترز، با توجه به اینکه بازار در انتظار گام‌های بعی از نشست اوپک پلاس در ساعات پایانی امروز و تصمیم گیری در مورد سطح تولید اوپک و هم پیمانانش است، قیمت نفت در بازارهای جهانی به علت کاهش شدید در ذخایر نفت آمریکا افزایش یافت.هر بشکه نفت برنت با 34 سنت افزایش 43.24 دلار فروخته شد و نفت خام آمریکا با 37 سنت افزایش 40.66 دلار معامله شد.بر اساس آمارهای آمریکن پترولیوم، کاهش ذخایر نفت آمریکا به میزان 8.3 میلیون بشکه در روز در هفته منتهی به 10 جولای کاهش یافت که نشان از بهبود تقاضا برای نفت علی رغم شیوع کرونا دارد.تحلیلگران انتظار کاهش 2.1 میلیون بشکه ای را داشتند.آی ان جی ایکانومیست در یادداشتی نوشت: «ارقام آمریکن پترولیوم که دیشب منتشر شد، قیمت نفت را در ساعات اولیه معاملات بالا برد.»به لحاظ عرضه، بازار به دقت اخبار مربوط به نشست کمیته مشترک نظارت وزرای سازمان اوپک در ساعات پایانی امروز را رصد خواهد کرد.به نوشته آی ان جی ایکونومیست، «بازار مشتاق است که ببیند که آیا کاهش بیشتری برای چند ماه دیگر اتفاق خواهد افتد یا اینکه این گروه به طرح اولیه خود ادامه می دهند و شروع به افزایش تولید می کنند.»به گفته منابع آگاه، اعضای اوپک در ماه ژوئن 107 درصد به توافق کاهش تولید پایبند بودند.در عین حال، این سازمان در گزارش ماهانه خود اعلام کرد تقاضا برای نفت در جهان در سال 2021 به رکورد 7 میلیون بشکه در روز می رسد، زیرا اقتصاد جهانی از شیوع کرونا رهایی می یابد اما با این حال از سطح سال 2019 کمتر خواهد بود.انتهای پیام/ب
به گزارش گروه اقتصاد بین الملل فارس به نقل از رویترز، اوپک و هم پیمانانش امروز در نشستی در مورد سیاست تولید نفت در ماه آگوست تصمیم گیری می کنند این درحالی است که بیشتر بازار انتظار دارند آنها از میزان رقم کاهش تولید کم کنند و تولید را افزایش دهند چراکه اقتصاد جهانی در حال بهبود است.اوپک و هم پیمانانش موسوم به اوپک پلاس از ماه می پس از اینکه به علت شیوع کرونا یک سوم تقاضا برای نفت در جهان کم شد، تولید خود را روزانه 9.7 میلیون بشکه حدود 10 درصد عرضه نفت در جهان کاهش دادند. قرار است پس از ماه جولای، رقم کاهش تولید تا ماه دسامبر 7.7 میلیون بشکه در روز باشد.این نشست شامل وزرای نفت کشورهاست و کمیته مشترک نظارت وزرا (JMMC) نامیده می شود و در ساعت 12 به وقت گرینویچ سطح بعدی کاهش تولید را مشخص می کنند.به گفته 5 منبع آگاه در اوپک پلاس، هیچ پیشنهاداتی برای ادامه رقم بی سابقه توافق کاهش تولید تا ماه اگوست داده نشده است.محمد بارکیندو، دبیرکل اوپک گفت بازار نفت در این هفته به توازن نزدیک تر می شود.اوپک روز سه شنبه اعلام کرده است پس افت تقاضا برای نفت در جهان تا 9 میلیون بشکه در روز در سال جاری میلادی، تقاضا برای نفت در جهان در سال 2021 تا رقم 7 میلیون بشکه در روز بهبود می یابد.به گفته منابع آگاه، صادرات نفت عربستان در ماه آگوست همانند ماه جولای خواهد بود و بشکه های اضافی نفت در داخل مصرف می شوند.انتهای پیام/
به گزارش خبرنگار اقتصادی خبرگزاری فارس، با روی کار آمدن بیژن زنگنه در وزارت نفت، حفظ و تقویت بازار گاز ایران در منطقه به کلی به فراموشی سپرده شد. در نتیجه این غفلت در حال حاضر جایگاه ایران حتی در بین معدود کشورهای واردکننده گاز نیز به شدت تضعیف شده است و زنگ خطر حذف ایران از بازار گاز منطقه به گوش می‌رسد. این اتفاقات در حالی است که هنوز راهبرد مشخصی توسط وزارت نفت برای ورود به بازار گاز ارائه نشده است و مسئولین این وزارتخانه نیز هر از چند گاهی تاکیداتی برای ورود ایران به بازار ال.ان.جی می‌کنند و این قضیه دوباره در حالت مسکوت باقی می‌ماند.در این راستا برای بررسی رویکردهای ایران برای حضور در بازار گازی و حفظ و تقویت جایگاه خود با حبیب الله ظفریان کارشناس انرژی به گفتگو نشستیم. مشروح این مصاحبه به شرح زیر است:* خطر حذف ایران از بازار گاز منطقه‌ای تا افق 2030فارس: جایگاه فعلی ایران در بازار گاز منطقه را چگونه ارزیابی می‌کنید؟ آیا خطر حذف ایران از این بازار وجود دارد؟ظفریان: برای ما ضرورت دارد که در بازار گاز حضور جدی و فعال داشته باشیم و از آورده اقتصادی، سیاسی و امنیتی آن استفاده کنیم. حال این سوال پیش می‌­آید که آیا ما همیشه این فرصت را داریم یا خیر. یعنی اگر الان وارد بازار گاز نشویم آیا 10 سال دیگر همچنان این فرصت وجود دارد؟ روندهایی که در بازار گاز وجود دارد به ما این هشدار را می دهد که بازار گاز در آینده نزدیک تعیین تکلیف خواهد شد و شکل نهایی خودش را به دست می­گیرد. اگر الان فکری برای حضور موثر در بازار گاز نداشته باشیم، در آینده نیز خیلی نمی‌توانیم اثرگذار باشیم. تحلیل ما این است که اگر تا 2030 سهم خوبی از بازار گاز دنیا را تصاحب نکنیم دیگر فرصتی برای حضور موثر در بازار گاز نخواهد داشت. نهایتا به عنوان بازیگر غیرفعال در بازار گاز می‌توانیم حضور داشته باشیم. در نتیجه 10 سال آینده برای ما یک فرصت طلایی تکرار نشدنی است. البته وضعیت نابسامان ما در بازار گاز مربوط به امسال و سال گذشته نیست بلکه نتیجه 8 سال بی‌تفاوتی وزارت نفت نسبت به بازار جهانی گاز است.*با توسعه ال.ان.جی قدرت چانه‌زنی از دست عرضه‌کنندگان گاز خارج می‌شود*تبعات منفی تمرکز بر توسعه ال.ان.جی برای ایرانفارس: آیا سرمایه‌گذاری برای حضور ایران برای ورود به بازار ال.ان.جی در راستای منافع کشور است؟ظفریان: در سال 2000 ال.ان.جی تقریبا یک چهارم بازار گاز دنیا را در اختیار داشته و سه چهارم دیگر از تجارت گاز با خط لوله انجام میشد. سال 2015 سهم ال.ان.جی در سبد صادرات گاز به یک سوم رسید و الان هم تقریبا همان یک سوم است. پیش بینی موسسه BP این است که سال 2035 این رقم به 50 درصد می‌رسد. یعنی نصف تجارت گاز دنیا از مسیر ال.ان.جی تامین می‌شود. در نتیجه این اقدام ساختار بازار منطقه‌ای از بین می‌رود و بازار گاز از حالت بازار منطقه‎ای به بازار یکپارچه و جهانی تبدیل می‌شود.در این بین تعدادی از کارشناسان معتقدند که توسعه ال.ان.جی یک اتفاق مطلوب برای ایران است و ما باید به توسعه آن کمک کنیم. ولی در صورت توسعه ال.ان.جی، بازار گاز که در گذشته یک بازار شبه انحصاری بوده است و طرف عرضه یعنی ایران روسیه، ترکمنستان و قطر حق انحصاری داشتند تغییر می‌کند و دست برتر را از دارندگان گاز می‌گیرد و به طرف واردکنندگان گاز می‌دهد. در نتیجه اگر با توسعه ال.ان.جی، بازار گاز یکپارچه شود، این بازار هم شبیه بازار نفت شده و قدرت از دست عرضه‌کنندگان گاز خارج و در اختیار قدرت‌های جهانی قرار می‌گیرد. در نتیجه همانند بازار نفت امکان‌پذیری تحریم ایران در این بازار یکپارچه افزایش می‌یابد، زیرا قطعا کشورهایی مانند امریکا بر قیمت و تولید و مصرف گاز از طریق ال.ان.جی تاثیرگذارتر خواهند بود.به طور خاص اگر سهم تجارت ال.ان.جی در دنیا زیاد شود سه اتفاق برای ایران که کشوری با پتانسیل عرضه گاز است اتفاق می‌افتد. اولین اتفاق این است که ما بخشی از سهم بازارمان را از دست می‌دهیم. شما الان می‌توانید نگاه کنید کویت چند محموله ال.ان.جی از آمریکا وارد کرده است. امارات هم همین طور. ترکیه هم از آمریکا و دیگر کشورها ال.ان.جی وارد می‌کند. اگر کشورها همسایه و طرف تقاضا به جای ایران، نیازشان را از طریق ال.ان.جی سایر کشورهای دور از منطقه تامین کنند دیگر از ما کسی گاز نمیخرد. پس سهم بازارمان را از دست می‌دهیم.با افزایش سهم ال.ان.جی، قیمت جهانی گاز به شدت افت می‌کند. این موضوع را آمریکایی‌ها در گزارش‌های متعدد عنوان کرده‌اند که سعی می‌کنند به اندازه‌ای ال.ان.جی به بازار عرضه کنند که قیمت گاز سقوط کند. حالا چرا این اتفاق می‌افتد؟ فرض کنید روسیه به اروپا گاز صادر می‌کند اگر امریکا بتواند یک ال.ان.جی به اروپا بدهد که قیمتش از واردات گاز از روسیه کمتر باشد، اروپا شروع به چانه‌زنی با روسیه می‌کند و قیمت را پایین می‌آورد. اگر ال.ان.جی به حدی در دنیا گسترده شود که همه کشورها امکان واردات گاز از این طریق را داشته باشند، آن قیمت بالایی که در بازار گاز وجود داشت و عملا رانتی بود که کشورهای دارنده از جمله ایران ما می‌توانست از آن استفاده کند، به شدت کم می‌شود.اتفاق سوم هم این است که اثربخشی سیاسی تجارت گاز به شدت کم می‌شود. یعنی اگر به ترکیه گاز صادر می‌کردید و این تجارت در مناسبات سیاسی تاثیرگذار بود، حال اگر گزینه ال.ان.جی برای ترکیه فراهم شود و بتواند امنیت انرژی‌اش را از طریق دیگری تامین کند، در تعاملات سیاسی با ما دست برتر را خواهد داشت و قدرت ایران را کم می‌کند.پس مجموعا توسعه ال.ان.جی در دنیا کاملا به ضرر ایران و کشورهای عرضه‌کننده است و در نقطه مقابل به نفع آمریکا و متحدان استراتژیک آن از جمله اروپا و هند و شرق آسیا است. این موضوع بحث پوشیده‌ای هم نیست. آمریکایی‌ها از سال 2011 در گزارش‌های خود اعلام کرده‌اند که از زمانی که صنعت شیل آمریکا توسعه پیدا کرد، آمریکا باید به عنوان بازیگر جدی وارد بازار ال.ان.جی شود و هر گونه توسعه ال.ان.جی در دنیا نیز حمایت کند.شما اگر بیانیه‌های وزرای انرژی جی 8 را نگاه کنید، این فضا وجود دارد که ما باید از توسعه ال.ان.جی حمایت کنیم. چون توسعه آن عمدتا به نفع طرف تقاضا است. در نتیجه روند فعلی توسعه ال.ان.جی دارد فرصت حضور جدی ما را در بازار گار می گیرد. همچنین در گزارشی که اتحادیه اروپا بعد از برجام منتشر کرد، تنها نکته‌ای که نسبت به آینده برجام اشاره کرده است، این است که باید صادرات ال.ان.جی را از ایران را توسعه دهیم تا منابع گازی اروپا تامین شود و بتوانیم سبد واردات گاز اروپا را که عمدتا از روسیه است را متنوع کنیم. یعنی تجارت ال.ان.جی دست برتر دارنده گاز در قیمت‌گذاری و در معاملات سیاسی را از بین می‌برد.*کارنامه ضعیف ایران در مقایسه با سایر رقبا در بازار گازفارس: با توجه اولویت صادرات گاز از طریق خط لوله برای دارندگان گاز، اقدامات ایران در مقایسه با سایر کشورهای دارنده گاز را چگونه ارزیابی می‌کنید؟ظفریان: ساختاری که الان در بازار گاز وجود دارد این است که کشورهای طرف تقاضا به روش خط لوله یا هر روش دیگری، تقاضاهای خود را برای بلندمدت تامین می‌کنند و ایران در این تحولات نقشی ندارد. فرض کنید چین از ترکمنستان سه خط لوله کشیده است و دارد گاز وارد می‌کند و همچنین برای احداث خط لوله پاوِر-سیبری چند سال پیش با روسیه به جمع‌بندی رسیده است و دارد از سمت شمال شرقی این کشور گاز وارد می‌کند. همچنین خط لوله آلتای هم از سوی روسیه پیشنهاد شده است که چین در حال بررسی این پیشنهاد است. این کشور از سمت جنوب شرق آسیا هم ال.ان.جی وارد می‌کند. چین یکی از بزرگترین واردکنندگان گاز در دنیا در آینده است.هند در حال مذاکره با ترکمنستان است تا از طریق خط لوله تاپی نیاز خود به گاز را تامین کند و بدین صورت خط لوله صلح برای همیشه از اولویت خارج می‌شود. صادرات گاز روسیه به اروپا از طریق خط لوله نورد استریم یک انجام شده است و خط لوله نورد استریم 2 نیز علیرغم فشار امریکا در حال احداث است. خط لوله ترک استریم که از ترکیه عبور می‌کند و به جنوب شرق اروپا می‌رود نیز یک خط لوله دیگر در حال احداث است. در این بین ایران تنها کشوری است که هیچ اقدامی برای صادرات گاز از طریق خط لوله انجام نداده است.در این بین در بازار منطقه، کشورهایی مانند کویت و امارات به سمت واردات ال.ان.جی رفتند. عراق روی توسعه میادین گازی خود متمرکز شده است. همچنین بحث واردات گاز از عربستان به عراق هم وجود دارد. پاکستان و افغانستان بر روی واردات گاز از طریق خط لوله تاپی حساب باز کرده‌اند. ترکیه را هم که دیدید چقدر برای تعمیر خط لوله تعلل کرد، زیرا توانسته سبد تامین گازش را متنوع کند و هم از روسیه از طریق خط لوله ترک استریم واردات میکند و هم از طریق خط لوله قفقاز جنوبی از اذربایجان خرید گاز دارد و هم ظرفیت واردات ال.ان.جی خود را توسعه داده است.بنابراین همه کشورها جهان دارند برای بلندمدت خودشان برنامه‌ریزی می‌کنند و قرارداد می‌بندند و این تحولات هم به سرعت دارد انجام می شود. ولی کشور ما به شدت از این تحولات دور است و نقشی در آن ندارد. اگر این روند ادامه یابد، 10 سال دیگر امکان ندارد حضور موثر ایران در بازار گاز وجود نخواهد داشت. البته این امکان وجود دارد که به بازار گاز ورود کنیم ولی قطعا از جنس ورودی نخواهد بود که برای بازار گاز تعیین تکلیف کند و نهایتا عرضه‌کننده بی‌تاثیر خواهیم بود که اگر تقاضا باشد عرضه می‌کند و اگر تقاضا نباشد نمی‌توانیم تاثیری بگذاریم.* ورود ایران به بازار ال.ان.جی بازی در زمین آمریکا استفارس: برای حفظ و تقویت جایگاه ایران در بازار گاز چه اقداماتی باید در دستور کار وزارت نفت قرار بگیرد؟ظفریان: وزارت نفت ابتدا باید راهبرد ایران در بازار گاز را مشخص کند. یکی از مشکلاتی که در ایران وجود دارد این است که راهبرد ما مبتنی بر تحقیقات علمی مشخص نیست و یا اگر است اجماعی در بین مسئولین نیست تا این راهبرد جلو برود. مبتنی بر توضیحاتی که ارائه کردم ساختار منطقه‌ای بازار گاز به نفع همه عرضه‌کنندگان از جمله ایران است و اگر بازار به سمت یکپارچه شدن حرکت کند و شبیه بازار نفت شود، قطعا به ضرر ما است. لذا راهبرد در بازار گاز باید بر اساس حفظ بازار منطقه‌ای گاز از طریق خط لوله باشد.برخلاف آنچه به نظر می‌رسد ما نباید از جهانی شدن بازار گاز حمایت کنیم بلکه باید خلاف جهت سعی کنیم ساختار منطقه‌ای بازار حفظ و حتی تقویت شود. ورود ایران به بازار ال.ان.جی بازی در زمین آمریکا است. در واقع هرچه ساختار بازار منطقه‌ای‌تر باشد قدرت کشورهایی مانند ایران، قطر، روسیه و ترکمنستان و عرضه‌کنندگان بیشتر می‌شود و کشورهای تقاضا کننده که عمدتا متحدان امریکا هستند در موضع ضعف قرار می‌گیرند و ما می‌توانیم از این موقعیت بهره ببریم.حال برای اینکه ساختار منطقه‌ای بازار گاز حفظ شود چه باید کرد؟ اولین نکته این است که به عنوان کشور دارنده ذخایر گاز، به صورت جدی وارد بازار ال.ان.جی نشویم و همه طرح‌های صادراتی گاز ما مبتنی بر خط لوله باشد. اتفاقا کشور ما ظرفیت خوبی را برای صادرات گاز از طریق خط لوله را هم دارد.نکته دوم اینکه باید به هاب تجارت انرژی منطقه تبدیل شویم. موقعیت استراتژیک ایران می‌تواند این فضا را فراهم کند. ما در شمال یکی از بزرگترین ذخایر گاز دنیا یعنی ترکمنستان را داریم، در جنوب قطر داریم، کشورهای همسایه به جز این دو تا، تقاضاکننده هستند برخلاف انچه عموما به ذهن متبادر می‌شوند، عراق، عربستان، امارات، بحرین و کویت تقاضاکننده گاز هستند. ما می‌توانیم از این موقعیت استفاده کنیم و گاز را از ترکمنستان و آذربایجان و قطر وارد کنیم و به کشورها متقاضی صادر کنیم. موقعیت ما در قرارگیری بین این کشورها شرایط را به نفع ما فراهم کرده است. همچنین در گام دوم می‌توانیم بازارهای دورتر مثل هند چین و اروپا را هم مدنظر قرار دهیم.نکته سوم اینکه ما باید قراردادهای صادرات گازمان را همچنان بلندمدت منعقد کنیم و از انعقاد قراردادهای کوتاه‌مدت جلوگیری کنیم. برای مثال قرارداد 6 ساله ما با عراق واقعا اشتباه بود، در صورتی که می‌توانستیم در آن زمان قرارداد 20-25 ساله ببندیم که خیالمان از آینده راحت باشد. در نتیجه، هرچه قراردادهای تجارت گاز بلندمدت‌تر باشد ساختار منطقه‌ای بازار گاز و قدرت ایران در این بازار بیشتر حفظ خواهد شد.مصاحبه از سید احسان حسینیانتهای پیام/
حمید رضا سهرابی مدیر کل مسکن روستایی بنیاد مسکن انقلاب اسلامی، در گفتگو با خبرنگار اقتصادی خبرگزاری فارس، ضمن اشاره به پیشنهاد سازمان مدیریت بحران کشور به منظور ساخت 500 هزار واحد مسکونی روستایی، گفت: پیشنهاد ساخت 500 هزار واحد مسکونی روستایی با استقبال ویژه بنیاد مسکن انقلاب اسلامی مواجه شد و این بنیاد آمادگی کامل دارد، در صورت تامین منابع مالی، اقدامات لازم نسبت به ساخت تعداد واحدهای مسکونی روستایی مذکور را فراهم آورد.مدیر کل مسکن روستایی بنیاد مسکن، با اشاره به اهمیت افزایش تعداد واحدهای مسکونی ساخته شده در روستاهای کشور، تاکید کرد: بنیاد مسکن هیچ محدودیتی در جهت ساخت 500 هزار واحد مسکونی روستایی در هرسال را ندارد.وی در بیان وضعیت فعلی طرح پیشنهادی سازمان مدیریت بحران، عنوان کرد: پیشنهاد ساخت 500هزار واحد مسکونی روستایی در سال جاری به کمیسیون زیربنایی دولت ارجاع  شده و این طرح در کمیسیون مورد تایید قرار نگرفته است.سهرابی در ارتباط با دلایل رد ساخت 500 هزار واحد مسکن روستایی در کمیسیون زیربنایی دولت عنوان کرد: تامین مالی این طرح از محل اعتبارات بانکی و نیاز به اعطای یارانه سود تسهیلات توسط دولت، از عمده‌ترین دلایل رد این طرح در کمیسیون مربوطه دولت تلقی می‌شود.*اجرایی شدن تسهیلات 50 میلیون تومانی ساخت مسکن روستایی تا 1 ماه آیندهمدیر کل مسکن روستایی بنیاد مسکن، با اشاره به افزایش رقم تسهیلات مسکن روستایی از 40 میلیون تومان به 50 میلیون تومان گفت: ساخت 200 هزار واحد مسکونی با تسهیلات 50 میلیون تومانی در هیئت دولت تایید شده و هم اکنون نیازمند تصویب شورای پول و اعتبار است.سهرابی در پایان تاکید کرد: با توجه به روند طی شده به منظور افزایش رقم تسهیلات مسکن روستایی پیش‌بینی می‌شود، تسهیلات 50 میلیون تومانی مسکن روستایی تا 1 ماه آینده قابلیت پرداخت به مردم را داشته باشد.انتهای پیام/
روح‌الله دهقان در گفت‌وگو با خبرنگار اقتصادی خبرگزاری فارس، در پاسخ به این پرسش که با وجود بسته شدن سامانه معاملات بازار در بورس اوراق بهادار تهران که چرا با انجام معامله در برخی نمادها شاخص بورس تغییر می‌کند، گفت: با توجه به اینکه سامانه معاملات به خاطر استقبال گسترده مردم و افزایش تراکنش‌ها و کشش بیش از حد ندارد، بنابراین ناظر بازار تصمیم گرفته به خاطر کاهش بار ترافیکی سامانه معاملات بورس یکسری از نمادها را‌‌‌‌‌‌‌‌‌‌ که پرتراکنش است را‌‌‌‌‌‌‌‌‌‌ به ساعت بعد از بازار منتقل کند.وی گفت: به عنوان مثال نمادهایی مانند بانک صادرات ایران، شستا، پالایش نفت تهران، خودروسازی سایپا و یا ایران خودرو را‌‌‌‌‌‌‌‌‌‌ البته بسته به شرایط روز و با هماهنگی ناظر بازار معاملات دراین نمادها را‌‌‌‌‌‌‌‌‌‌ به ساعت بعد از بسته شدن بازار منتقل می‌کند. امروز لیزینگ بانک پارسیان، سیمان تأمین اجتماعی، خودروسازی سایپا و ایرانخودرو و شستا طبق دستور ناظر بازار از ساعت 12 و 40 دقیقه تا 13 و 40 دقیقه انجام می‌شود. همچنین بر اساس نظر ناظر بازار معامله در نماد ایران خودرو از ساعت 13 و 45 دقیقه تا 14 و 50 دقیقه انجام می‌شود.مدیر عامل شرکت مدیریت فناوری اطلاعات بورس تهران در واکنش به مطلبی که برخی مخطابان سامانه فارس من در مورد انتقال نمادهای خودروسازی به بعد از ساعت معاملات بازار برای جلوگیری از ریزش شاخص کل گفت: این گونه نیست، بلکه انتقال برخی نمادهای پرتراکنش و پرطرفدار به بعد از ساعت انجام معاملات بازار یک موضوع کاملا فنی و برای کاهش فشار به بقیه نمادهای بازار بورس است.وی گفت: نمادهای پرتراکنش دارای تقاضای زیادی هستند و سفارش برای این نمادها به بعد از ساعت بازار منتقل می‌شود. همانطور که در عرضه اولین عرضه اولیه ساعت معامله برای مدیریت کردن فشار به سامانه از ساعت قبل از معامله یعنی 7:30 تا 10:30 انجام می‌شود و اینها همه به خاطر کاهش فشار به هسته معاملات و سامانه معاملات است و به نظر من این کار درستی است که نمادهای پرتقاضا و پرتراکنش را‌‌‌‌‌‌‌‌‌‌ بین ساعات بعد از معاملات توزیع می‌کنند.دهقان در مورد این که بازار بورس بالاخره چه ساعتی بسته می‌شود گفت: بستگی به پیام ناظر دارد. بعضی از روزها معامله در برخی نمادها مانند سیتا و یا خودرو و خساپا تا ساعت 3 بعد از ظهر و بعضی روزها نماد معاملاتی صندوق واسطه گری مالی یکم، دارا یکم تا ساعت 2 یا 2 و نیم بعد از ظهر انجام می‌شود.به گفته دهقان امروز نماد دارا یکم طبق پیام ناظر از ساعت 12:35 تا 13:45 انجام شد.مدیر عامل شرکت مدیریت فناوری اطلاعات بورس تهران همچنین در مورد این که آیا امکان دو عرضه اولیه سهام در هفته وجود دارد گفت:‌در حال حاضر هفته‌ای یک عرضه اولیه در بورس اوراق بهادار تهران و یک عرضه اولیه در فرابورس انجام می‌شود اما تلاش می‌کنیم اگر امکانات سامانه معاملات اجازه دهد، هفته‌ای 2 عرضه اولیه در بورس و 2 عرضه اولیه در فرابورس انجام شود.دهقان این را‌‌‌‌‌‌‌‌‌‌ هم گفت: ممکن است سامانه اجازه این کار را‌‌‌‌‌‌‌‌‌‌ ندهد اما به هر حال تلاش می‌کنیم.وی همچنین در مورد افزایش تراکنش‌ها در سال جاری در بورس گفت: فشار سیستم معاملات امسال نسبت به اول فروردین 99 بیش از سه برابر شده است؛ یعنی تعداد تراکنش‌ها و معاملات در بورس در تیرماه نسبیت به فروردین سه برابر شده است و این مسأله فشار زیادی به سامانه معاملات وارد می‌کند. در عین حال تمام تلاش ما این است که سامانه معاملات بورس جوابگوی تقاضا و استقبال مردم باشد. اما به هر حال در برخی موارد دچار کندی می‌شود.مدیر عامل شرکت مدیریت فناوری اطلاعات بورس تهران همچنین در مورد این که چرا حداقل معامله برای خرید سهام 500 هزار تومان در نظر گرفته شده گفت: این هم به خاطر کاستن فشار به سامانه معاملات است اما در طرف فروش سهام هیچ محدودیتی ندارد و کمتر از 500 هزار تومان هم می‌توان سفارش فروش داد.وی همچنین در مورد این که چرا عرضه اولیه رایان هم‌افزا که دیروز انجام شد، امروز در پرتفوی سهامداران قرار نگرفته گفت: دیروز سفارش گیری انجام شد و امروز ثبت معاملات در نماد رافزا انجام می‌شود و به زودی در پرتفوی خریداران قرار می‌گیرد.به گزارش خبرگزاری فارس،‌ تعداد 23 هزار و 53 نفر از مخاطبان سامانه «فارس من» با ثبت موضوع «دستکاری در نمادهای خاص دولتی بورس را تمام کنید» خواستار پیگیری از مسئولان مربوطه شدند.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ب
غلامحسین تقی نتّاج در گفت‌وگو با خبرنگار اقتصادی خبرگزاری فارس، درباره نحوه بازخرید سهام بانک مهر اقتصاد که به‌تازگی در بانک سپه ادغام شده است، اظهارداشت: سهام این بانک به قیمت هر سهم 17 هزار و 172 ریال بازخرید شده است که این رقم 17 برابر ارزش اولیه سهام این بانک بوده است.وی افزود: پول بازخرید سهام به همه 170 هزار سهامدار بانک مهر اقتصاد پرداخت شده است.این مقام سابق بانکی در پاسخ به این سوال که چرا برخی سهامداران عنوان می‌‌کنند بانک به قیمت ارزش اسمی سهام، پول سهام را به ما بازگردانده است، گفت: 2-3 سال پیش و براساس دستورالعمل ادغام که توسط نهادهای نظارتی تهیه شده بود، اعلام شد هر فردی که تمایل می‌دارد می‌تواند سهام خود در این بانک را به قیمت اسمی خریداری کند.وی ادامه داد: در زمانی این پیشنهاد به سهامداران داده شد که به دلیل توقف چند ساله نماد بانک مهر اقتصاد در بورس ارزش روز سهام آن به 70 تومان رسیده بود. بعد از اعلام این پیشنهاد عده کمی از سهامداران به قیمت هر سهم 100 تومان سهام خود را بازخرید کردند.نتّاج تاکید کرد: 170 هزار سهامدار سهام خود را 17 برابر ارزش اولیه خود بازخرید کردند و همه این مبالغ به حساب آنها واریز شده است.به گزارش فارس، مخاطبان با درج مطالبه‌ای در سامانه فارس من خواستار ارزش‌گذاری منصفانه بانک مهر اقتصاد شده‌اند.انتهای پیام/
محمد اصغری در گفت و گو با خبرنگار اقتصادی خبرگزاری فارس در تشریح آخرین وضعیت جوی کشور در روزهای آتی و امروز، اظهار داشت: امروز خصوصاً در ساعات بعد از ظهر و اوایل شب رگبار باران گاهی با رعد و برق و وزش باد شدید موقت در ارتفاعات کرمان، جنوب سیستان و بلوچستان و برخی نقاط هرمزگان پیش‌بینی می‌شود.معاون پیش‌بینی و هشدار سازمان هواشناسی افزود: امروز در ارتفاعات زاگرس مرکزی و استان‌های واقع در این مناطق افزایش ابر بارش پراکنده و رعد و برق و وزش باد را شاهدیم.وی گفت: امروز چهارشنبه 25 تیر رگبار و رعدوبرق و وزش باد شدید موقت در خراسان شمالی، شمال خراسان رضوی، گلستان، اردبیل، ارتفاعات و دامنه مازندران، ارتفاعات جنوب سیستان و بلوچستان و فردا پنج شنبه در خراسان شمالی، گلستان، ارتفاعات و شمال شرق هرمزگان پیش بینی می شود که اثر آن بالا آمدن ناگهانی سطح آب رودخانه‌های فصلی و مسیل‌ها، آبگرفتگی، وقوع صاعقه و امکان وقوع سیلاب است، توصیه می شود اجتناب از تردد و توقف در حاشیه رودخانه‌ها و مسیل‌ها و پرهیز از صعود به ارتفاعات منطقه در دستور کار باشد.اصغری ادامه داد: روز آینده در سواحل جنوبی خزر و دامنه جنوبی البرز، خراسان شمالی و برخی مناطق شمالی خراسان رضوی همچنین ارتفاعات کرمان، جنوب سیستان و بلوچستان، ارتفاعات هرمزگان و مرکز کشور در استان های یزد و اصفهان همچنین ارتفاعات زاگرس مرکزی و جنوبی، رگبار باران و رعد و برق و وزش باد شدید پیش بینی می شود.معاون پیش‌بینی و هشدار سازمان هواشناسی افزود: روز جمعه ۲۷ تیر در شمال غرب، ارتفاعات البرز مرکزی و شرقی و شمال شرق، ارتفاعات کرمان، جنوب سیستان و بلوچستان و ارتفاعات هرمزگان، بارش پراکنده گاهی رعد و برق و وزش باد پیش‌بینی می‌شود.وی بیان کرد: از شنبه تا اواسط هفته آینده در اغلب مناطق کشور جوی آرام و پایدار همراه با افزایش نسبی دما حاکم خواهد بود.معاون پیش‌بینی و هشدار سازمان هواشناسی گفت: در چهار روز آینده در زابل و وزش باد شدید رخ خواهد داد که در برخی ساعات احتمال خیزش گرد و خاک، کاهش کیفیت هوا و کاهش دید افقی وجود دارد.وی ادامه داد: امروز و فردا خصوصاً در ساعات بعد از ظهر و اوایل شب در جنوب تهران، جنوب سمنان، قم، اصفهان، خراسان جنوبی و جنوب خراسان رضوی وزش باد شدید با احتمال خیزش گرد و خاک و کاهش کیفیت هوا پیش بینی می شود که این شرایط تا اوایل وقت پنجشنبه در استان های بوشهر و خوزستان نیز حاکم است.اصغری افزود: روز جمعه ۲۷ تیر در دریای خزر مواج و متلاطم است همچنین در سه روز آینده شرق دریای عمان مواج و متلاطم است.وی در تشریح وضعیت جوی پایتخت بیان کرد: آسمان تهران امروز قسمتی ابری، جهت باد جنوبی و سرعت باد 11 کیلومتر بر ساعت است، دید افقی امروز در پایتخت بیش از 10 کیلومتر و نم نسبی 20 درصد است.معاون پیش‌بینی و هشدار سازمان هواشناسی ادامه داد: آسمان تهران فردا ابری گاهی ابری همراه با افزایش باد و بارش پراکنده پیش‌بینی می‌شود، بیشینه و کمینه دما فردا در پایتخت ۳۴ و ۲۴ درجه خواهد بود.اصغری افزود: روز آینده شهرکرد با کمینه دمای ۱۰ درجه بالای صفر خنک ترین مرکز استان و اهواز با بیشینه دمای ۴۷ درجه بالای صفر گرمترین مرکز استان خواهد بود.انتهای پیام/
بهرام شهریاری در گفت ‌و گو با خبرنگار اقتصادی خبرگزاری فارس با بیان اینکه در حال حاضر در تأمین پارچه بایکو مورد نیاز ماسک‌های سه‌لایه با کمبود روبه‌رو هستیم اظهار داشت: دلیل این اتفاق، افزایش تقاضای ماسک در داخل و همچنین قاچاق ماسک به کشورهای همسایه است.وی ادامه داد: با توجه به قیمت پایین ماسک در ایران، واسطه‌های منطقه برای قاچاق ماسک تولیدی در ایران به کشورهای همسایه فعال شده‌اند و در حال حاضر قاچاق ماسک رونق گرفته است.نایب رئیس اتحادیه تولید و صادرات نساجی و پوشاک با بیان اینکه تأکید دولت بر لزوم استفاده از ماسک در کشور باعث افزایش تقاضا در داخل شده است،‌گفت:‌ هم اکنون دو کارخانه اصلی یعنی بافتینه و بهبود یزد، تولید پارچه‌های مخصوص برای ماسک‌های سه‌لایه را انجام می‌دهند که البته بیشتر نیاز بازار از طریق شرکت بافتینه تأمین می‌شود.شهریاری ادامه داد:‌ تا پیش از شیوع کرونا، شرکت بافتینه مواد اولیه لازم برای تولید برخی محصولات سلولزی از جمله پوشک بچه را تأمین می‌کرد ولی بعد از همه‌گیری کرونا، فعالیت خود را بر تولید پارچه ماسک متمرکز کرد که این اتفاق باعث بروز کمبود در مواد اولیه مورد نیاز کارخانه‌های سلولزی در اسفند و فروردین ماه شد. به همین دلیل بخش عمده‌ای از تولید شرکت بافتینه به مواد اولیه سلولزی برگردانده شده و در عین حال، طی دو ماه اخیر یک خط جدید(بایکو) برای تولید دو لایه رویی و زیری ماسک ایجاد شده است.وی با بیان اینکه برای تولید ماسک سه‌لایه از یک لایه میانی با قابلیت جذب بالا استفاده می‌شود که نسبت به دو لایه دیگر نرمتر است، گفت: با توجه به اینکه این لایه توسط خطی تولید می‌شود که مواد اولیه کارخانه‌های دیگر را نیز تولید می‌کند، مقرر شده 20 روز در ماه فعالیت این خط بر تولید مواد مورد نیاز محصولات سلولزی متمرکز شود و 10 روز نیز تولید لایه میانی ماسک را داشته باشد. همچنین خط بایکو تولید دو لایه دیگر را برای تولید ماسک انجام می‌دهد.به گفته وی، در حال حاضر کارخانه‌های تولید ماسک با کمبود پارچه میانی روبه‌رو هستند به طوری که قبلاً حدود 20 تا 30 درصد موجودی در انبار داشتند ولی حالا از سفارشات نیز 50 درصد عقب هستند که البته افزایش تقاضا دلیل این مسأله است.نایب رئیس اتحادیه تولید و صادرات نساجی و پوشاک همچنین از شکل‌گیری بازار سیاه پارچه ملت‌بلون به عنوان لایه میانی جاذب در ماسک خبر داد و گفت: در حال حاضر قیمت رسمی این پارچه متری 300 تومان است ولی در بازار تا 3 هزار تومان عرضه می‌شود.وی تصریح کرد: وزارت صنعت برای کنترل بازار این محصول برنامه‌ریزی کرده ولی حتی برخی از نهادهایی که سهمیه را دریافت می‌کنند نیز این محصول را در بازار آزاد به فروش می‌رسانند.به گفته وی،‌در حال حاضر هزاران کارگاه و کارخانه مشغول تولید ماسک هستند که کنترل آنها کار سختی است.شهریاری ادامه داد: اگر شرکت بافتینه و شرکت‌های دیگر، تولیدشان را بر روی مواد اولیه متمرکز کنند، ممکن است موجودی مواد اولیه برای تولید ماسک در کارخانه‌ها و کارگاه‌ها به روز شود. در عین حال باید از خروج ماسک از کشور نیز جلوگیری شود.وی تصریح کرد: کیفیت و قابلیت جذب پارچه ملت‌بلون تولیدی در کشور بالا است و از استانداردهای خوبی برخوردار است به طوری که در حال حاضر تقاضای خرید از چین وجود دارد.به گفته وی، مجوز دریافت سهمیه این پارچه برای کارخانه‌ها و کارگاه‌های تولید ماسک در کشور توسط وزارت صنعت و یا بسیج اصناف صادر می‌شود.انتهای پیام/
اخبار شرکتها؛ ایکوپرس- مدیرعامل گروه صنعتی ایران خودرو در نشست انعقاد این قراردادها، با تاکید بر سه جانبه بودن قراردادهای اجرایی، از سازندگان،‌ سرمایه گذاران و بخش خصوصی دعوت کرد تا برای تسریع در اجرای قراردادها پای کار بیایند.فرشاد مقیمی افزود: با این اقدام، علاوه بر این که شبکه تامین، از دانش و فناوری جهاد دانشگاهی منتفع می‌شود، جهاد دانشگاهی نیز از سرمایه گذاری سازندگان منفعت خواهد برد.وی بر حمایت ایران خودرو از سرمایه گذاری جهاد دانشگاهی تاکید کرد و گفت: تفاهم نامه ای با بانک تجارت و ملت امضا کرده‌ایم که می تواند در سرمایه گذاری پروژه‌های مشترک با جهاد دانشگاهی مورد توجه باشد.مدیرعامل گروه صنعتی ایران خودرو برگزاری یکصد جلسه ظرف دو ماه اخیر را برای تنظیم قرارداد اجرایی، اقدامی جهادی توصیف و تصریح کرد:‌ اجرایی شدن پروژه ها بهتر از گسترده کردن دامنه همکاری هاست.وی درعین حال اظهار داشت: ظرفیت های گسترده ای در ایران خودرو و جهاد دانشگاهی وجود دارد که می تواند منجربه همکاری راهبردی و ادامه دار شود. باید برنامه ها با سرعتی که آغاز شده ادامه یابد و مسایل به سرانجام خوبی برسد.مقیمی افزود: تفاهماتی باید تبدیل به قرارداد شوند که تمامی ابعاد آن مشخص و امکان اجرایی شدن کامل آن برنامه ریزی شده باشد. تفاهمی که طبق نیازمندی ها بوده و نحوه سرمایه گذاری آن در بخش مالی و دانشی مشخص است، باید در اولویت قراردادی و اجرایی قرار گیرد.وی بر کنترل و نظارت بر اجرای پروژه ها تاکید کرد و گفت: باید انحراف و مغایرت های پروژه ها شناسایی و با تعریف برنامه جبرانی، طبق برنامه زمان بندی به اجرا گذاشته شود.مقیمی در پایان بر استفاده از ظرفیت های موجود در خودکفایی تولید در همکاری با دانشگاهیان تاکید و خاطرنشان کرد:‌ با همدلی می توانیم مدل مناسبی برای همکاری را تدوین کرده و در سال جهش تولید دستاوردهای مناسبی برای صنعت خودروی کشور رقم بزنیم.رییس جهاد دانشگاه نیز در این نشست ضمن قدردانی از مدیرعامل گروه صنعتی ایران خودرو برای حسن اعتماد به مجموعه جهاد دانشگاهی تصریح کرد: این اعتماد را با ارایه کار خوب پاسخ خواهیم داد.محمدرضا طیبی یکی از وظایف اصلی جهاد دانشگاهی را تولید فن آوری های مورد نیاز صنایع کشور دانست و گفت: شرکت ایران خودرو با توجه به اهمیت، گستردگی، حجم اشتغال کشور و نقش آن به‌عنوان خودروساز ملی همواره مورد توجه جهاد دانشگاهی است و این نهاد به دنبال برقراری ارتباط با آن بوده تا بتواند در زمینه تولید فناوری های مورد نیاز این صنعت نقش آفرینی کند.وی خاطرنشان کرد: هرجا که مدیران صنعت که صاحبان صنعت کشور هستند به ما اعتماد کرده و تجارب ارزشمند خود را در اختیار دانشگاه گذاشته اند، نتایج مثبتی کسب شده است. پیش از این، ایران خودرو همکاری هایی را با جهاد دانشگاهی آغاز کرد اما این ارتباط ثمره چندانی نداشت، درحال حاضر با حضور دکتر مقیمی این ارتباط سازمان یافت و جهاد دانشگاهی در حوزه های مختلف برای ارایه فناوری های مورد نیاز این شرکت وارد شده است.طیبی ضمن اظهار خرسندی از تبدیل شدن تفاهم نامه دهم اردیبهشت ماه امسال، به قراردادهای اجرایی تصریح کرد: حجم جلسات مشترک برای تبدیل کردن تفاهم به قرارداد بیانگر اعتماد و اعتقاد طرفین به همکاری است. 15 محور اصلی مشخص شده که می توانیم در آن همکاری های گسترده ای داشته باشیم.وی افزود: امروز سه محور از این تعداد تبدیل به قرارداد اجرایی شده و امیدواریم ‌تا پایان شهریور ماه قراردادهای اجرایی را برمبنای سایر محورها به امضا برسانیم.رییس جهاد دانشگاهی با بیان این که صنعت خودرو همواره در حال تحول و پیشرفت است تصریح کرد:‌ باید فناوری هایی که از سوی جهاد دانشگاهی ارایه می شود نیز متناسب با آن به روز رسانی شود.وی افزود: هر جا که موفقیتی حاصل شده، نتیجه ریسک معقول مدیران صنعت کشور بوده که با اعتماد به دانشگاه این ریسک را پذیرفته اند. جهاد دانشگاهی نیز باید مطابق تعهدات خود طبق قراردادهای حرفه ای که منعقد می کند، پایبند باشد.طیبی تصریح کرد: با توان مهندسی که در کشور وجود دارد نه تنها نیاز فناورانه داخلی را می توانیم تامین کنیم، بلکه با همکاری‌های مناسب، قادریم زمینه ورود به بازارهای بین المللی را فراهم کنیم.وی در پایان،‌ با اشاره به منابع تامین مالی برای سرمایه گذاری در اجرای قراردادها گفت: در حوزه هایی که حجم سرمایه گذاری مورد نیاز بالاست، نیازمند حضور ایران خودرو و تعریف قراردادهای بلندمدت همکاری هستیم. بخشی از نیازمندی ها توسط منابع موجود جهاد دانشگاهی و تامین بخشی نیز طبق تفاهمات صورت گرفته ایران خودرو از طریق منابع بانکی برنامه ریزی خواهد شد. استفاده از ظرفیت های موجود در بازار سرمایه نیز در دستور کار قرار دارد.سه محور تفاهم شده ایران خودرو در روز دهم اردیبهشت ماه با جهاد دانشگاهی شامل تولید کاتالیست، جوش لیزر خط بدنه ایکاپ و خودروهای متصل به عقد قرارداد اجرایی منتهی شد و عقد قرارداد در سایر محورها نیز با سرعت بالا دنبال می شود.انتهای پیام/ب
به گزارش خبرنگار اقتصادی خبرگزاری فارس، این روزها بورس هر روز رکورد جدیدی را می شکند، این رکوردشکنی‌ها دربعضی مواقع تنها با حمایت دولت و شرکت های حقوقی رخ داده است. شاخص در خرید و فروش های بورس گاهی از وضعیت مثبت به وضعیت منفی و در بعضی مواقع نیز برعکس حرکت می کند.اما آنچه در روزهای اخیر بیشتر به چشم خورده است، حمایت دولت به هر طریق ممکن از شاخص است که حتی اگر کم هم شده ولی مثبت باشد و بازار فردا با شاخص مثبت و قیمت های پایانی مثبت باز شود.این اقدام در حال حاضر با تغییر ساعت بازگشایی نمادهای شاخص ساز رخ داده است. نمادهایی مانند خودرو (نماد شرکت ایران خودرو)، خساپا (نماد شرکت سایپا)، وبصادر (نماد بانک صادرات)، شستا (نماد شرکت سرمایه گذاری تامین اجتماعی)، شپنا (نماد پالایش نفت اصفهان)، شبندر (نماد پالایش نفت بندرعباس)، دارا یکم (صندوق واسطه گری مالی یکم ETF) و نمادهای عرضه اولیه شده طی هفته های گذشته در ساعات پس از بسته شدن بازار معامله می شوند.البته برخی معتقدند تغییر وضعیت این نمادهای شاخص‌ساز باعث شده تا رقم شاخص نسبت به گذشته تغییر خاصی نکند. اما با نگاهی به بازار بورس طی روزهای گذشته می توان این مساله را رد کرد. عده ای دیگر از کارشناسان این مساله را بررسی سبز نگاه داشتن بورس توسط دولت می دانند و این مساله می تواند اصلاح برخی شاخص ها را با مشکل جدی مواجه کند.سازمان بورس تغییر ساعت معامله برخی نمادها را به دلیل کندی هسته معاملات می داند. این سازمان دلیل این مساله را صف های خرید بسیار زیاد این نمادها می داند که فشار بسیار زیادی بر روی هسته ایجاد کرده است. اما این هسته بدون حضور این نمادها نیز با کندی بسیار زیادی مواجه است. بسیاری از افراد حاضر در بورس زمانی که صفحه معاملاتی خود را باز می کنند با پیغام «ارسال سفارش ها به دلیل کندی هسته معاملات با تاخیر ارسال می شود»، مواجه می شوند.به طور مثال روز سه شنبه 25 تیرماه نمادهای خودرو، خساپا، شستا، شپنا، دارا یکم، سیتا و ولپارس (عرضه اولیه) در ساعت های 12:35 به بعد معامله شده اند.شاخص بورس در این روز از ساعت 9 صبح تا 10 صبح و در یک ساعت 24 هزار واحد مثبت شده است. این شاخص از ساعت 10 تا 12:30 که پایان بازار بورس است با کاهشی 11500 واحدی به 1.835.131 رسیده است. با بازگشایی نمادها در خارج از ساعت بازار، شاخص با 9666 واحد افزایش به عدد 1.844.797 واحد رسید.این دستکاری در بازار توسط سازمان بورس به بهانه کندی هسته معاملات، سبب اعتراض برخی افراد که به دنبال بازار منطقی در بورس هستند، شده است. عده ای از مخاطبان خبرگزاری فارس نیز با ثبت سوژه «دستکاری در نمادهای خاص دولتی بورس را تمام کنید» خواستار رسیدگی به این وضعیت شده اند. این مخاطبان با ثبت این سوژه خواستار پایان دادن به حمایت‌های بی‌منطق بر روی نمادهای شاخص‌ساز مثل گروه خودرویی و بانکی هستند. این مخاطبان در توضیح سوژه خود نوشته اند: تشکیل صف‌های خرید سنگین به صورت کاملا دستوری جهت نمایش یک شوی تبلیغاتی جهت مثبت نشان دادن بازار سرمایه است. بازدهی بالا و رکوردشکنی بورس در حالی اتفاق می افتد که بسیاری از سهامداران در این مدت نه تنها سود نکرده‌اند، بلکه متضرر شده‌اند. همه می‌دانند صف خرید چند میلیاردی دو خودروساز توسط سهامدار خرد تشکیل نمی‌شود.آخرین اقدام برای جلوگیری از ریزش این دو نماد، تغییر ساعت معاملاتی آنها است. چرا این نمادها باید در روز یک ساعت معامله شوند؟ بر اساس کدام قانون و دستورالعمل؟ گناه سهامدارانی که با منطق و تحلیل سهم‌های بنیادی و سودده خریده‌اند، چیست؟ هیچ سهامداری با رشد بورس بر اساس عرضه و تقاضا مشکلی ندارد، این دستکاری ساعت عدالت را زیر سؤال برده است.انتهای پیام/
ایمان محرابی‌نیا در گفت‌وگو با خبرنگار اقتصادی خبرگزاری فارس، در تشریح آخرین وضعیت ترافیکی جاده‌ها‌، اظهار کرد: بر اساس اطلاعات‌ سامانه‌های ترددشمار برخط و دوربین‌های نظارت تصویری، در حال حاضر اغلب محورهای مواصلاتی کشور باز است و تردد در آن‌ها به روال عادی جریان دارد.* تردد روان در جاده های شمال/ترافیک در آزادراه قزوین-تهران و تهران-کرجمسؤول سالن عملیات مرکز مدیریت راه‌ها بیان کرد: دوربین‌های نظارت تصویری تردد روان در محورهای چالوس، هراز، فیروزکوه، آزادراه تهران - شمال و آزادراه قزوین - رشت در مسیر رفت و برگشت نشان می‌دهد.وی از بروز ترافیک سنگین در آزادراه قزوین-کرج-تهران محدوده بهشت سکینه و ترافیک نیمه سنگین در آزادراه تهران – کرج محدوده مهرویلا خبر داد.محرابی‌نیا بیان کرد: در محورهای شمالی بارش و ‌مداخلات جوی خاصی گزارش نشده است.* انسداد 6 جاده به دلیل نداشتن ایمنی‌ مسدود استمسؤول سالن عملیات مرکز مدیریت راه‌ها اظهار کرد: در حال حاضر محور فنوج-اسپکه واقع در جنوب استان سیستان و بلوچستان‌،  ‌محور قزوین-همدان در کیلومتر 110‌‌،‌ جاده رامیان-اولنگ-شاهرود، جاده خرم آباد-پل‌دختر ‌در استان لرستان، محور فرعی شمشک-دیزین و جاده شهداد-نهبندان در استان کرمان، ‌‌به دلیل نداشتن ایمنی مسدود است.محدودیت ترافیکی جاده ها تا روز شنبه 28 تیروی بیان کرد: تردد موتورسیکلت از ساعت 12 ظهر روز چهارشنبه 25 تیر تا ساعت 6 روز شنبه 28 تیر در محورهای کندان، هراز، فیروزکوه و محور تهران-سمنان-مشهد و بالعکس ممنوع است.مسؤول سالن عملیات مرکز مدیریت راه‌ها تصریح کرد: در محور کندوان تردد انواع وسایل نقلیه از ساعت 15 تا 24 روز جمعه 27 تیر از کرج و ابتدای آزاد راه تهران – شمال به سمت مرزن آباد ممنوع است، با اعلام مأموران پلیس راه در محل، تردد وسایل نقلیه از ساعت 18 تا 24 روز جمعه 27 تیر از مرزن آباد به سمت کرج و تهران به صورت یک طرفه خواهد بود.وی تصریح کرد: در محور هراز تردد خودرو از ساعت 15 تا 22 روز جمعه 27 تیر از رودهن به سمت آمل ممنوع است، با اعلام مأموران پلیس راه در محل، تردد وسایل نقلیه از ساعت 17 تا 22 روز جمعه  27 تیر از آب اسک به سمت رودهن در محدوده مشابه صورت یکطرفه خواهد بود.مسؤول سالن عملیات مرکز مدیریت راه‌ها اضافه کرد: در محور کندوان تردد تریلر و کامیون کماکان ممنوع است همچنین در محور هراز تردد تریلرها کماکان ممنوع است.وی افزود: همچنین در محور هراز تردد کامیون غیر از حاملین مواد سوختی و فاسد شدنی از ساعت 12 تا 24 روز چهارشنبه 25 تیر همچنین از ساعت 6 تا 24 روزهای پنجشنبه و جمعه هفته جاری محور هراز ممنوع است.‌* آزادراه کرج-تهران پرترافیک‌ترین جاده کشورمسؤول سالن عملیات مرکز مدیریت راه‌ها بیان کرد:‌ در شبانه‌روز گذشته بیشترین تردد در‌ آزادراه کرج-تهران، آزادراه کرج-قزوین، آزادراه تهران-کرج ‌ثبت شد.*  بیشترین ترافیک جاده ها بین ساعات 18 تا 19محرابی نیا گفت: کل تردد ثبت شده در شبانه‌روز گذشته در جاده‌ها‌ بر اساس رصد 2292 دستگاه ترددشمار فعال در محورهای برون‌شهری نسبت به روز قبل 0.3 درصد افزایش دارد در همین مدت همچنین سهم وسایل نقلیه سنگین در ترافیک راه ها 16.9 درصد، بیشترین تردد بین ساعات 18 تا 19 و کمترین تردد بین ساعات 3 تا 4 صبح ثبت شد.انتهای پیام/
به گزارش خبرنگار اقتصاد بین‌الملل خبرگزاری فارس به نقل از رویترز، در حالی که در ماه ژانویه دولت انگلیس مجوز حضور شرکت هوآوی در توسعه شبکه نسل پنجم تلفن همراه این کشور را صادر کرده بود اما به نظر می‌رسد طی روزهای گذشته نظر دولت انگلیس به یک باره 180 درجه چرخیده و در راستای خواسته‌های آمریکا قرار گرفته است.بوریس جانسون، نخست‌وزیر انگلیس، دستور داده است تا تمام تجهیزات ساخت شرکت هوآوی تا سال 2027 از شبکه نسل پنجم مخابراتی این کشور حذف شود.جانسون مدت‌ها بود که از سوی دونالد ترامپ، ‌رئیس‌جمهور آمریکا، برای کنار گذاشتن هوآوی تحت فشار بود و آخر هم نتوانست در برابر این فشارها تاب بیاورد و البته چین هم هشدار داده بود در صورتی که انگلیس در مناقشه بر سر هوآوی طرف آمریکا را بگیرد میلیاردها دلار سرمایه‌گذاری طرف‌های چینی در انگلیس به خطر خواهد افتاد.نخست‌وزیر انگلیس، در ماه ژانویه مجوز داده بود تا 35 درصد از تجهیزاتی که در هسته شبکه 5G این کشور استفاده می‌شود ساخت شرکت هوآوی باشد اما حالا دستور داده تا پایان سال جاری خرید هر گونه تجهیزات از هوآوی متوقف شده و طی 7 سال آینده هم تجهیزات موجود جایگزین شوند.اولیور داودن، وزیر دیجیتال انگلیس، طی سخنانی در پارلمان این کشور گفت این تصمیم ساده‌ای نبود اما تصمیم درستی برای شبکه مخابراتی انگلیس بود هم برای امنیت ملی ما و هم برای اقتصاد و هم برای حالا و هم برای بلندمدت.به گفته وی تا برگزاری انتخابات آتی در انگلیس دولت این کشور مسیر بدون بازگشت حذف هوآوی از شبکه مخابرات نسل پنجم این کشور را کلید زده است.دلیل این اقدام انگلیس تبعات تحریم‌های آمریکا از طرف هوآوی بود و از طرف دیگر مرکز ملی امنیت سایبری انگلیس هم به شورای وزیران این کشور اعلام کرده که هوآوی قابل اعتماد نیست.انتهای پیام/
به گزارش خبرنگار اقتصاد بین‌الملل خبرگزاری فارس به نقل از رویترز، سازمان حفاظت از اطلاعات شخصی بلژیک، به دلیل عدم رعایت قوانین اتحادیه اروپا در شبکه اینترنت از طرف شرکت گوگل این شرکت آمریکایی را 600 هزار یورو جریمه کرد.این بزرگترین جریمه‌ای است که تاکنون از سوی سازمان حفاظت از اطلاعات شخصی بلژیک اعمال شده و 10 برابر بیشترین جریمه‌ای است که بیشتر از سوی این سازمان اعمال شده بود.این جریمه به خاطر عدم رعایت قانون «حق  فراموش شدن» افراد از سوی گوگل بوده است.گوگل از نتایج جستجوی خود لینک‌های مربوط به مقاله‌هایی که برای افراد مشهور جنبه منفی داشته است را حذف نکرده است.در بیانیه سازمان بلژیکی آمده است گوگل در عدم حذف لینک اخباری که برای اعتبار افراد مشهور مخرب بوده، و تاریخ آنها گذشته بوده است و یا محتواهای موجود در آنها ربطی به اشخاص نداشته است غفلت و بی‌توجهی کرده است.گوگل گفته به این حکم در دادگاه اعتراض خواهد کرد و تلاش کرده توازن خوبی بین حق مردم برای دسترسی به اطلاعات و همچنین اطلاعات شخصی دیگران ایجاد کند.انتهای پیام/
به گزارش خبرگزاری فارس، عامری مقدم مدیر آموزش کانون کارگزاران بورس اوراق بهادار، دیشب در برنامه «پایش» که با موضوع «وضعیت بازار بورس در کشور» پخش شد، با اشاره به اینکه مشکلات ذاتی ایران، گفت: تورم باعث کاهش ارزش پول ملی کشور می شود، افراد به دنبال استفاده از فرصت های سرمایه گذاری مختلف هستند تا دارایی خود را حفظ کنند.وی ادامه داد: به طور میانگین تورم کشور سالانه 20 درصد بوده است، ما در مسیر اقتصادی کشور نیاز داریم بازارهای مالی در کنار سایر بازار های دیگر برای سرمایه گذاری در اختیار مردم قرار گیرد، بازار سرمایه در سال 98 بهترین بازار سرمایه گذاری بوده است.عامری مقدم افزود: تغییر فرهنگ سرمایه گذاری باید در کشور کشور ایجاد شود، بازار سرمایه در مقابل بازارهای موازی بهترین بازدهی را کسب کرده است.این کارشناس اقتصادی گفت: در بازار سرمایه شرکت هایی هستند که می توانند از طریق این بازار تامین مالی انجام دهند، دولت نیز یکی از بازیگران مهم این بازار است و می تواند از این بازار برای تامین مالی خود که کمترین آسیب را به اقتصاد کشور استفاده کند.وی ادامه داد: در چند ماه گذشته بیش از 40 تا 50 هزار میلیارد تومان نقدینگی به بازار سرمایه وارد شده است، حضور مردم در بازار سرمایه در فاصله کوتاهی اتفاق افتاد بنابراین طبیعی است که زیر ساخت ها با این هجوم مردم دچار اختلال می شود.کارشناس بازار سرمایه با بیان اینکه عرضه های اولیه و افزایش شناوری سهام شرکت ها به منطقی شدن رشد بازار بورس کمک می کند، گفت: ممکن است رشد بازار سرمایه اندکی نگران کننده باشد اما راهکارهای پیشنهادی باید قابلیت اجرا داشته باشد و دولت باید در این زمینه اقدامات مناسبی را انجام دهد.عامری مقدم بیان کرد: نسبت قیمت به درآمد بازار بورس نشان می دهد که این بازار قابلیت رشد خوبی را دارد و مردم نیز از آن استقبال خواهد کرد.انتهای پیام/
صدیف بدری، عضو کمیسیون عمران مجلس شورای اسلامی در گفت‌وگو با خبرنگار اقتصادی خبرگزاری فارس، درخصوص طرح مالیات بر عایدی سرمایه در بخش مسکن گفت: به دلیل افزایش قیمت مسکن طرحی تحت عنوان مالیات بر عایدی املاک در کمیسیون اقتصادی مجلس تهیه و در مرحله نهایی شدن است. دریافت این مالیات قطعا در کاهش قیمت مسکن اثرگذار خواهد بود.وی در ادامه افزود: متاسفانه شاهد آن هستیم که بازار مسکن درگیر سوداگری و سفته‌بازی است. به این صورت که دلالان مسکن را با قیمت پایین خریداری می‌کنند ولی به بازار عرضه نمی‌کنند. هدف از این اقدام کسب سود و فروش با قیمت بالا است.عضو کمیسیون عمران مجلس تصریح کرد: مالیات بر عایدی املاک، پیمانکاران و سازنده های مسکن را شامل نمی‌شود. این نوع مالیات نقل و انتقالات اول را هم مشمول مالیات نمی‌کند ولی نقل و انتقالات متعدد را با اهرم مالیات کنترل می‌کند.وی در ادامه گفت: در بیش از  180 کشور دنیا مالیات بر عایدی املاک وجود دارد. در این کشورها به تفاوت قیمت خرید و فروش یک درصد مالیات می­بندند. حالا درصدهای متعددی برای سال­های مختلف دارد. ما در کمیسیون اقتصادی در مجلس دهم درصد­بندی و جدول­‌بندی کرده بودیم اما حالا نظر تعدادی از کارشناسان این است که نه، درصد­بندی نشود، مقطوع شود.*پیگیری مالیات بر خانه‌های خالی در مجلس شورای اسلامیبدری با بیان اینکه تولید مسکن را در مجلس پیگیری خواهیم کرد، گفت: در کنار این موضوع مالیات بر خانه­‌های خالی و سامانه املاک و اسکان کشور را هم پیگیری خواهیم کرد. وزارت راه و شهرسازی باید از سال 94 ظرف 6 ماه سامانه مذکور را راه‌اندازی می‌کرد ولی متاسفانه اقدامی در این خصوص انجام نشده است.وی در پایان تصریح کرد: افزایش تولید و عرضه مسکن مساله دیگری است که باید به آن توجه شود. متاسفانه قانون خوبی درخصوص افزایش تولید مسکن نداریم. تولید مسکن مخصوصاً برای اقشار کم­درآمد، کارمندان، کارگران و یا آنهایی که بیکار هستند، در خصوص عرضه­ی زمین 99 ساله، تسهیلات کم­بهره برای خرید مصالح ساختمانی را هم در مجلس پیگیری خواهیم کرد.انتهای پیام/
به گزارش خبرنگار گروه اقتصاد بین‌الملل خبرگزاری فارس، سازمان کشورهای صادرکننده نفت خام، اوپک در جدیدترین گزارش خود به نقل از منابع ثانویه اعلام کرد: تولید نفت ایران در ماه ژوئن 2020 برابر با خرداد ماه 1399 به یک میلیون و 947 هزار بشکه در روز رسیده است که نسبت به ماه پیش از آن 8 هزار بشکه در روز کمتر است.بر اساس این گزارش، ایران در ماه می برابر با اردیبهشت 99 روزانه یک میلیون و 954 هزار بشکه نفت تولید کرده است که این رقم در ماه پیش از آن یعنی آوریل 2020 (فروردین 98) یک میلیون و 973 هزار بشکه در روز بوده است.متوسط تولید نفت ایران در سال 2018 برابر با روزانه 3 میلیون و 553 هزار بشکه و در سال 2017 برابر با 3 میلیون و 813 هزار بشکه در روز بوده است که این رقم در سال 2019 به روزانه 2 میلیون و 356 هزار بشکه رسیده است.ایران در سه ماهه دوم سال 2020 روزانه یک میلیون و 958 هزار  و در سه ماهه نخست، روزانه 2 میلیون و 59 هزار و در سه ماهه چهارم سال گذشته میلادی روزانه 2 میلیون و 113 هزار بشکه نفت تولید کرده است.بر اساس این گزارش، تولید نفت 13 کشور عضو این سازمان در ماه ژوئن 2020 (خرداد 98) 22 میلیون و 271 هزار بشکه در روز عنوان شده است که کاهش روزانه یک میلیون و 893 هزار بشکه‌‌ای نسبت به ماه می را نشان می‌دهد. اوپک در ماه می روزانه 24 میلیون و 164 هزار بشکه نفت تولید کرده بود.عربستان نیز در ماه ژوئن روزانه 923 هزار بشکه نفت کمتر تولید کرده و میزان تولیدش به 7 میلیون و 557 هزار بشکه رسیده است. میزان تولید این کشور در ماه می 8 میلیون و 479 هزار بشکه در روز بود.تمامی کشورهای عضو اوپک به جز کنگو، گینه، لیبی و گابن کاهش تولید داشتند که بیشترین کاهش مربوط به عربستان بوده است.ایران، لیبی و نیجریه از توافق کاهش تولید معاف هستند اما ایران و نیجریه در ماه ژوئن کاهش تولید داشتند.انتهای پیام/
به گزارش خبرگزاری فارس به نقل از پایگاه اطلاع رسانی وزارت جهاد کشاورزی، پیمان حصادی گفت: با توجه به افزایش هزینه تولید در پی حذف ارز 4200 تومانی از نهاده‌های کشاورزی، بهترین گزینه برای ادامه روند کشت چغندر قند در سال زراعی 1400-99 این است که دولت قیمت خرید تضمینی این محصول را به بیش از یک هزار تومان افزایش دهد.وی با بیان این که قیمت چغندر قند متاثر از قیمت شکر است، اظهار داشت: گزینه دیگر این است که دولت قیمت شکر را افزایش دهد تا تولید برای چغندرکاران صرف کند.حصادی اذعان کرد: برای سال زراعی 99-98 قیمت خرید تضمینی هر کیلوگرم چغندر قند پاییزه 5900 ریال به اضافه یک هزار ریال کرایه حمل و نقل و قیمت خرید تضمینی چغندر بهاره 6024 ریال با 500 ریال کرایه حمل و نقل تعیین شد که این رقم با توجه به شرایط فعلی باید افزایش یابد.مجری طرح چغندر قند وزارت جهاد کشاورزی، به افزایش هزینه تهیه بذور مقاوم خارجی مورد نیاز چغندرکاران برای کشت پاییزه اشاره و تصریح کرد: برای پاییز امسال کشت 30 هزار هکتار چغندر قند پیش بینی شده است و این در حالی است که 100 درصد بذور مقاوم مورد نیاز کشت پاییزه، بذور خارجی است.وی ادامه داد: در راستای تامین بذور منوژرم مقاوم به بیماری‌ها و ساقه دهی برای کشت پاییزه، ثبت سفارش کرده‌ایم، اما هنوز ارز نیمایی آن تامین نشده است.حصادی گفت: با حذف ارز 4200 تومانی، هزینه کشت هر هکتار بذر چغندر قند پاییزه با یورو 22 هزار تومانی چهار میلیون و 500 هزار تومان می‌شود ضمن آن که کشاورزان با افزایش قیمت سم و ادوات مکانیزه هم روبرو هستند.این مقام مسئول، قیمت هر یونیت بذر مقاوم خارجی چغندر قند پاییزه را 85 یورو عنوان و خاطرنشان کرد: این بذور از کشورهای اروپایی مانند فرانسه، آلمان و بلژیک وارد می شود.وی افزود: میزان بذر خارجی مورد نیاز کشور برای کشت چغندر پاییزه 75 هزار یونیت است.مجری طرح چغندر قند اذعان کرد: با مدیریت و تعامل خوب وزیر جهاد کشاورزی با بانک مرکزی و وزارت صمت امیدواریم مشکل جدی برای تولید چغندر قند نداشته باشیم ضمن آن که برای تامین نهاده‌ها دو ماه دیگر فرصت داریم.انتهای پیام/
به گزارش خبرگزاری فارس به نقل از سنا، فرهاد دژپسند، وزیر امور اقتصادی و دارایی پس از حضور در کمیسیون صنایع و معادن، گفت: تامین مالی بخش تولید، بهبود فضای کسب و کار و حذف موانع موجود در گمرکات از جمله موضوعات مورد بررسی در کمیسیون بود.وزیر اقتصاد و دارایی همچنین ادامه داد: قابلیت سازمان مالیاتی برای جهش تولید نیز یکی دیگر از موضوعاتی است که در جلسه امروز مورد بررسی قرار گرفت.وی با بیان اینکه براساس صحبت های انجام گرفته قرار است، از ظرفیت بازار سرمایه برای تامین مالی بخش های صنعت، معدن و تولید استفاده شود، ادامه داد: مقرر شد با همکاری کمیسیون صنایع، اقدامات موردنیاز برای تامین منابع مالی واحدهای تولیدی و تسهیل صدور مجوز برای کسب و کار انجام شود.انتهای پیام/ب
به گزارش خبرنگار گروه اقتصاد بین‌الملل خبرگزاری فارس، سازمان کشورهای تولید کننده و عرضه کننده نفت، اوپک در جدیدترین گزارش اعلام کرد، متوسط قیمت هر بشکه نفت سنگین ایران در ماه ژوئن 2020 (خرداد 99) با 12 دلار و 71 سنت افزایش نسبت به ماه پیش از آن به 36.26 دلار رسید.بر اساس این گزارش، هر بشکه نفت سنگین ایران در ماه می  23.55 دلار به فروش رسیده بود.قیمت نفت ایران در ماه فوریه (بهمن 98) نزدیک به 10 دلار کاهش یافت. فوریه، ماهی بود که بیشتر جهان پس از چین، درگیر شیوع ویروس کووید 19 شده بود. به دنبال شیوع این بیماری در چین، تقاضا برای نفت در این کشور کاهش یافت و این باعث کاهش قیمت نفت شد. پس از آن سرایت این بیماری به باقی کشورها نگرانی در مورد تاثیرات اقتصادی را شدت داد.بر اساس گزارش ماهانه اوپک، تمامی انواع نفت کشورهای اوپک در این ماه افزایش قیمت داشتند که بیشترین افزایش به رابی لایت گابن با 14 دلار و 62 سنت تعلق داشت. نفت مری ونزوئلا کمترین افزایش قیمت برابر با 8.40 دلار را ثبت کرد.قیمت انواع نفت کشورهای عضو اوپک به علت توافق این کشورها و هم‌پیمانانشان برای تمدید توافق کاهش تولید تا پایان ماه جولای و همچنین امید بهبود وضعیت اقتصادی در جهان روند افزایشی به خود گرفت.متوسط قیمت نفت ایران تا ماه ژوئن سال 2019  برابر با 63.23 دلار به ازای هر بشکه و تا این لحظه در سال 2020 نیز 37.68 دلار در هر بشکه عنوان شده است.متوسط قیمت نفت ایران طی سال 2017  برابر با 49.60 دلار به ازای هر بشکه و در سال 2018 نیز 67.97 دلار در هر بشکه بوده است.متوسط قیمت سبد نفتی اوپک در ماه ژوئن با 11 دلار و 88 سنت افزایش نسبت به ماه قبل از آن به 37.05 دلار در هر بشکه رسیده است. این رقم برای سبد نفتی اوپک در ماه  می 25.17 دلار در هر بشکه بوده است.نفت عربستان نیز با 11 دلار و 13 سنت افزایش 36.12دلار در هر بشکه فروخته شد.هر بشکه نفت برنت دریای شمال نیز به طور متوسط در این ماه  40.08 دلار به فروش رفته است که 11 دلار و 27 سنت نسبت به ماه پیش از آن افزایش یافته و هر بشکه نفت خام آمریکا با 9 دلار و 73 سنت  افزایش 38.30 دلار معامله شده است.انتهای پیام/
به گزارش خبرنگار اقتصادی خبرگزاری فارس، مخاطبان سامانه «فارس من» با ثبت سوژه ای تحت عنوان «ضرورت حمایت دولت از تولید مواد اولیه چادر مشکی» برنامه ریزی دولت برای تقویت تولید پارچه چادر مشکی را در سال جهش تولید خواستار شده بودند. در این خصوص وزارت صنعت برنامه ریزی مشخصی را انجام داده تا زمینه خودکفایی در تولید پارچ چادر مشکی فراهم شود.در حال حاضر مصرف فعلی پارچه چادر مشکی در کشور 90 میلیون متر است اما میزان تولید فعلی این محصول فقط 10 میلیون متر است. طبق برنامه ریزی انجام شده قرار است در راستای خودکفایی تولید این محصول، تولید 80 میلیون متر پارچه چادر مشکی در کشور اجرایی شود.همچنین برای خودکفایی در تولید پارچه جهت تولید 140 هزار تن برنامه ریزی صورت گرفته است. در حال حاضر مصرف پارچه در کشور حدود 515 هزار تن است که فقط 170 هزار تن آن در داخل تولید می شود.در مورد برنامه تولید پوشاک هم باید به رقم 80 هزار تنی اشاره کنیم. هم اکنون تولید پوشاک در کشور 300 هزار تن است اما مصرف آن به 500 هزار تن می رسد.همچنین برای تامین لاستیک سنگین برنامه ریزی تولید 1.4 میلیون حلقه تدوین شده است. هم اکنون تولید این محصول در کشور 0.9 میلیون حلقه و مصرف آن 2.3 میلیون حلقه است.در مورد گیربکس اتومات نیز که در حال حاضر تولیدی در کشور نداریم، برای تولید 150 هزار دستگاه برنامه ریزی شده است. مصرف فعلی این قطعه 100 هزار دستگاه است.سرمایه لازم برای تولید این محصولات گلوگاهی 575 هزار میلیارد تومان و 43.3 میلیارد دلار براورد شده است.انتهای پیام/
به گزارش خبرنگار اقتصادی خبرگزاری فارس،‌ در حالی که تا سال قبل ارزش معاملات روزانه بورس اوراق بهادار و فرابورس ایران به زحمت به 4 هزا رمیلیارد تومان می‌رسید، امسال ارزش معاملات به 28 تا 30 هزار میلیارد تومان در روز می‌رسد، لذا با استقبال مردم از بازار سرمایه، مقامات بورس سعی می‌کنند از طریق عرضه اولیه سهام شرکت‌های مختلف به عمق‌بخشی بازار کمک کنند.روز گذشته سه‌شنبه بعد از ساعات معاملاتی سهام شرکت رایان هم‌افزا در نماد رافزا 1 از طریق فرابورس ایران عرضه شد که امروز فرابورس ایران اعلام کرده، هفتمین عرضه اولیه در فرابورس ایران در سال جاری با موفقیت انجام شد و قیمت کشف شده برای هر سهم این شرکت 25 هزار ریال میزان مشارکت مردم برای خرید سهام عرضه اولیه 4 میلیون 473 هزار 785 کد معاملاتی بودند و تعداد کدهای تخصیص یافته برای سهام 4 میلیون و 454 هزار و 161 کد معاملاتی بوده و حداکثر سهام تخصیص یافته به هر کد معاملاتی 6 سهم بوده است.همچنین امروز چهارشنبه 25 تیر ماه نیز قرار بود عرضه اولیه 12 درصد سهام شرکت زرماکارون انجام شود، اما در پیامی که دقایقی قبل از سوی ناظر بازار بورس ارائه شد، آمده است با توجه به استعلام جدید واصله و ضرورت بررسی آخرین وضعیت ترهین دارایی‌های شرکت زرماکارون، عرضه اولیه شرکت مذکور در تاریخ 25 تیر 99 انجام نخواهد شد.به گزارش فارس، گرچه لغو عرضه اولیه غزر مسائل ترهین دارایی انجام شده،‌ اما مراحل پذیرش را طی کرده و قبلا هم قرار بود سهام این شرکت عرضه اولیه شود.کارشناسان بورس می‌گویند، سامانه هسته معاملات بورس و فرابورس به دلیل اقبال بیش از حد مردم از بورس کشش انجام معاملات بیشتر ندارد و علت اینکه عرضه اولیه سهام شرکت‌ها در روز چهارشنبه انجام می‌شود، این است که عملیات جابه‌جایی و تسویه وجوه و اختصاص سهام در دو روز تعطیل پنج‌شنبه و جمعه انجام شود تا سامانه معاملات برای معاملات روز شنبه آماده شود.انتهای پیام/ب
به گزارش گروه بین‌الملل خبرگزاری فارس، رئیس‌جمهور آمریکا و وزیر خارجه این کشور در دو اظهارنظر جداگانه از اقدام انگلیس علیه مشارکت شرکت هوآوی در برنامه نسل پنجم شبکه تلفن همراه استقبال کردند.«دونالد ترامپ» رئیس‌جمهور آمریکا اعلام کرد که در رایزنی با بوریس جانسون نخست‌وزیر انگلیس او و دولتش را به ممنوع کردن مشارکت شرکت هوآوی در پروژه‌های زیرساخت نسل پنجم تلفن همراه قانع کرد.وی به خبرنگاران گفت: «ما کشورهای بسیاری را قانع کرده‌ایم و من شخصا بخش اعظم این کارها را انجام دادم و (گفتم) که از هوآوی استفاده نکنند چرا که از نظر ما این یک ریسک امنیتی دارد و نا ایمن است، یک خطر بزرگ امنیتی دارد.«مایک پامپئو» وزیر خارجه آمریکا هم با صدور یک بیانیه از اقدام ضد چینی دولت انگلیس در رابطه با مشارکت «هوآوی» در برنامه نسل پنجم شبکه تلفن همراه استقبال و بار دیگر به این شرکت بزرگ چینی اتهام‌زنی کرد.او در این بیانیه نوشت: «ما از این خبر که پادشاهی متحد (بریتانیا) تصمیم دارد هوآوی را از (مشارکت در پروژه‌های) آینده شبکه‌های نسل پنجم تلفن همراه (5G) منع کند و تجهیزات غیرقابل اعتماد هوآوی را از شبکه‌های موجود خارج سازد، استقبال می‌کنیم».پامپئو ادامه داد: «پادشاهی متحد با این تصمیم به فهرستی از کشورهای سراسر جهان پیوسته که در دفاع از امنیت ملی‌شان ایستاده و استفاده از فروشندگان غیرقابل اعتماد و دارای ریسک بالا را منع کرده‌اند. ما به همکاری با دوستان بریتانیایی‌مان برای تولید یک اکوسیستم ایمن و پویای نسل پنجم تلفن همراه ادامه خواهیم داد چرا که این موضوعی کلیدی در امنیت و رفاه فراآتلانتیک است».به گفته وزیر خارجه آمریکا، تا قبل از اعلام تصمیم روز سه شنبه (دیروز) انگلیس، جمهوری چک، دانمارک، استونی، لتونی، لهستان، رومانی و سوئد هوآوی را از مشارکت در پروژههای زیر ساخت نسل پنجم تلفن همراه منع کردند.پامپئو همچنین خبر داد، پیش از این شرکت‌های مخابراتی «جیو» در هند، «تلسترا» در استرالیا، «اس‌کِی» کِی‌تی» در کره جنوبی و «ان‌تی‌تی» ژاپن هم استفاده از تجهیزات هوآوی در شبکه‌های خودشان را منع کردند.وی در پایان بیانیه خود ادعا کرد: «کشورها باید قادر باشند که به تجهیزات نسل پنجم تلفن همراه و اینکه نرم افزار آن امنیت ملی، امنیت اقتصادی، حوزه خصوصی و مالکیت فکری یا حقوق بشر را  تهدید نخواهد کرد، اعتماد کنند».روز گذشته «اولیور دودن» وزیر ارتباطات انگلیس در پارلمان اعلام کرد که این کشور به ممنوعیت مشارکت شرکت هوآوی در پروژه‌های آینده نسل پنجم تلفن همراه تصمیم گرفته است.طبق اعلام دودن، قرار شده تمام تجهیزات اینترنت نسل پنجم این شرکت چینی تا هفت سال دیگر (۲۰۲۷) از شبکه‌های تلفن همراه بریتانیا کنار گذاشته شود.این تصمیم پس از فشارهای واشنگتن به لندن و تحریم‌های آمریکا علیه شرکت هوآوی اتخاذ شد.مقام‌های آمریکایی همواره مدعی شده‌اند که این شرکت  تهدیدی علیه منافع ملی آمریکا است و واشنگتن کشورهایی که در آنها هوآوی در پروژه نسل پنجم شبکه تلفن همراه مشارکت داشته باشند را تهدید کرده‌ است.انتهای پیام/م
به گزارش  خبرگزاری فارس به نقل از روابط عمومی شرکت سهامی نمایشگاه‌های بین‌المللی جمهوری اسلامی ایران بهمن حسین‌زاده گفت:  با توجه به تجهیز نمایشگاه بین‌المللی ایران به دستگاه‌های ضدعفونی و تجهیزات مقابله با بیماری کرونا و نیز رعایت دقیق  4 پروتکل بهداشتی، تمامی نمایشگاه‌ها طبق تقویم نمایشگاهی برگزار می‌شود.مدیرعامل شرکت سهامی نمایشگاه‌های بین‌المللی جمهوری اسلامی ایران افزود: باتوجه به اینکه نمایشگاه‌های تخصصی نقشی مهمی در زنجیره صادرات غیرنفتی دارند، بنابراین مصمم هستیم که با رعایت پروتکل های بهداشتی تمامی نمایشگاه‌ها را برگزار کنیم.حسین زاده با اشاره به اینکه طبق برآوردهای رسمی، جامعه جهانی از جمله کشور عزیزمان ایران، تا مدتی درگیر با شرایط کرونا است، اظهار داشت: از آنجایی که  اقتصاد تعطیلی بردار نیست، بنابراین نمی توان به دلیل کرونا، نمایشگاه‌ها را تعطیل کرد. ولی می‌توان با رعایت دقیق پروتکل های بهداشتی، نمایشگاه‌ها را قدرتمندانه برگزار کرد.حسین زاده با اشاره به تشکیل ستاد مقابله با اثرات کرونا در نمایشگاه از 5 ماه پیش اظهار داشت: با راه اندازی این ستاد در نمایشگاه و صرف ساعت‌ها کار کارشناسی، 4 پروتکل بهداشتی صنعت نمایشگاهی با نظرخواهی از همه فعالان و انجمن‌های صنعت نمایشگاه تدوین شد.وی افزود: این پروتکل ها که دربرگیرنده بخش های اصلی و فعال این صنعت یعنی مشارکت کنندگان، بازدید کنندگان و سایت‌داران است، با پیگیری و برگزاری جلسات متعدد، به تایید وزارت بهداشت، درمان و آموزش پزشکی کشور  رسید وسپس  توسط  معاون بهداشت وزارت بهداشت، درمان و آموزش پزشکی به تمامی دانشگاه‌های علوم پزشکی و نمایشگاه بین المللی ایران  ابلاغ شد.به گفته این مسئول نمایشگاهی، در حال حاضر ستاد مقابله با اثرات کرونا، گزارش‌های روزانه ای را به صورت چک لیست از نحوه رعایت پروتکل های بهداشتی، قبل و حین برگزاری به مدیریت ارائه می دهد.حسین زاده، با اشاره به اینکه موارد و پروتکل‌های یاد شده در سایت شرکت سهامی نمایشگاه وهمچنین به سفرا و رایزنان اقتصادی سایر کشورها اطلاع‌رسانی شده است، تاکید کرد:  در طول سالهای اخیر بر همگان روشن شده که برگزاری نمایشگاه‌های تخصصی تا چه اندازه در توسعه صادرات غیر‌نفتی موثر است و با توجه به شرایط فعلی که کشور به شدت نیازمند تولید هدفمند و توسعه صادرات است، بنابراین برپایی نمایشگاه‌های تخصصی، درواقع  محقق کردن دیدگاه رهبری مبنی بر جهش تولید است.وی افزود: شرکت سهامی نمایشگاه‌ها با سرلوحه قرار دادن سخن رهبری، اهتمام و عزم جدی نسبت به برپایی تمامی نمایشگاه‌های تخصصی طبق تقویم نمایشگاهی با رعایت پروتکل های بهداشتی را دارد.حسین زاده بیان داشت: ثبت‌نام آنلاین، اجازه ندادن به بازدیدکنندگان عمومی برای حضور در نمایشگاه، حضور متخصصان با دعوت از سوی شرکت‌ها، تقسیم‌بندی افراد برای حضور در نشست‌های رودررو، آموزش پرسنل حراست و هلال احمر مستقر در نمایشگاه، توزیع بسته‌های ضدعفونی‌کننده و اقلام مبارزه با کرونا بین شرکت‌کنندگان، حرکت افراد بر مبنای خطوط از پیش طراحی شده در نمایشگاه، لغو بلیت فروشی در ورودی نمایشگاه بین‌المللی، عبور از تونل مخصوص برای ضدعفونی افراد و همچنین مشخص شدن جایگاهی برای مصاحبه‌های خبرنگاران با مسوولان و شرکت‌کنندگان، از جمله اقداماتی است که طبق مفاد 4 پروتکل بهداشتی تدوین شده از سوی شرکت سهامی نمایشگاه‌ها در زمان برپایی هر نمایشگاهی  بکار بسته می شود.حسین زاده با بیان اینکه قبل از برپایی هر نمایشگاهی، دوره های آموزش بهداشت محیط توسط متخصصین وزارت بهداشت برای جلوگیری از کرونا و نیز به روز کردن دانش و مهارت های افراد اعم از برگزار کنندگان و عوامل اجرایی نمایشگاه برگزار می کنیم، گفت:  طبق تقویم نمایشگاهی سال جاری،  ۸۲  عنوان نمایشگاهی  را برای امسال اجرایی کنیم  که با توجه به تمهیداتی که برای مقابله با بیماری کرونا در نمایشگاه  اندیشیده و بکار بسته شده،  مصمم هستیم تمامی نمایشگاهی را طبق تقویم نمایشگاهی برگزار کنیم.وی افزود: طبق دیدگاه و دستور ستاد ملی مبارزه با کرونا،  برگزاری تمامی نمایشگاهها برطبق پروتکل بهداشتی تایید شده هیچ منعی ندارد.مدیر عامل شرکت سهامی نمایشگاه‌ها  با تاکید بر رعایت پروتکل های بهداشتی در برگزاری نمایشگاه‌ها گفت: اجرای دقیق پروتکل ها از سوی نمایشگاه موجب شده تا در سه نمایشگاه برگزار شده ، حسن عملکرد نمایشگاه بارها از سوی مسئولان وزارت بهداشت،وزارت صمت و نیز نمایندگان مجلس مورد تقدیر و تشکر قرار گیرد.وی در پایان به اهمیت حضور قوی انجمن  وتشکل های بخش خصوصی هم  اشاره کرد و افزود:  تمامی انجمن ها و تشکل ها به عنوان بخشی تاثیر گذار در امر تولید و صادرات ، می توانند  شرکت ها  واحدهای اقتصادی و تجاری را برای حضوری پررنگ در نمایشگاه‌ها مجاب کنند.انتهای پیام/
"به گزارش خبرگزاری فارس، عرضه اولیه سهام زرماکارون که قرار بود امروز در نماد غزر1 انجام شود، ظاهرا به دلیل عدم کشش سامانه معاملاتی باز هم به تاخیر افتاد.در پیام یک کارگزاری بورس برای مشتری آمده است:«کاربر گرامی، عرضه اولیه نماد ""غزر"" امروز 25 تیر 1399 انجام نمی‌پذیرد و به روز دیگری موکول شده است.اطلاعات تکمیلی توسط ناظر بازار اعلام خواهد شد. »قبلا نیز قرار بود عرضه اولیه زرماکارون در خرداد عرضه شود که به تعویق افتاد.دیروز عرضه اولیه رایان هم افزا در نماد «رافزا1» بعد از ساعت معاملات از 13 تا 17 انجام شد و هنوز سفارش مشتریان در پرتفوی سهام آنها قرار نگرفته است.به گفته کارشناسان بازار، همه این موارد به خاطر عدم کشش سامانه معاملات و استقبال گسترده مردم از بازار است.در عرضه اولیه اخیر 5 میلیون و 350 هزار نفر شرکت کردند. سامانه معاملات بورس مربوط به 10 سال قبل و سامانه پس از معاملات مربوطه به 25 سال قبل است و نیاز به روزآمد کردن و طراحی سامانه بومی دارد.حسن قالیباف اصل رئیس سازمان بورس گفته سامانه ایرانی «پس از معاملات» یا تسویه وجوه به همت متخصصان ایرانی طراحی شده و اکنون در مرحله آزمایش قرار دارد و تا پایان سال جاری زیر بار عملیات قرار می‌گیرد.انتهای پیام/ب"
به گزارش خبرگزاری فارس به نقل از روابط عمومی اداره کل بنادر و دریانوردی سیستان و بلوچستان، بهروز آقایی، بیان کرد: طی روزهای اخیر این برای سومین مرحله است که در راستای اجرای توافق سه جانبه هند، افغانستان و ایران، یک کشتی صرفا برای حمل کانتینرهای حامل محمولات ترانزیتی افغانستان وارد بندر شهید بهشتی چابهار می شود و این بندر را به مقصد هند ترک می کند.وی ادامه داد: در همین راستا بامداد امروز، کشتی اینتر سیدنی با حدود ۷۰ تی ای یو کانتینر معمولی و یخچالی حامل محمولات ترانزیتی کشور افغانستان از بندر شهید بهشتی چابهار به مقصد بنادر موندرا و ناواشیوا حرکت کرد.این مقام مسئول تصریح کرد: تایم کوتاه ترانزیت بین چابهار و بنادر موندرا و ناواشیوا و خدمات مطلوب ارائه شده به بازرگانان افغانستانی، زمینه ساز فعال ساختن ظرفیت های توافق سه جانبه ایران، هند و افغانستان از طریق بندر شهید بهشتی چابهار شده است.آقایی اذعان کرد: در همین راستا در یک ماهه جاری ۱۱۶ تی ای یو کانتینر حامل کالاهای ترانزیتی افغانستان در قالب 2 کشتی کانتینربر از طریق بندر شهید بهشتی چابهار به بنادر موندرا و ناواشیوا ارسال شده است.وی اضافه کرد: طی سال های اخیر صادرات کالای هند به افغانستان از طریق بندر چابهار انجام و همچنین محموله های صادراتی خشکبار و کالای فاسد شدنی افغانستان از این بندر به هند ارسال شده است، اما ارسال محموله های صرفا ترانزیتی در راستای توافق نامه سه جانبه هند، افغانستان و ایران بی سابقه بوده که برای اولین بار در سال 99 محقق شد.انتهای پیام/
به گزارش خبرنگار اقتصادی خبرگزاری فارس، محمد اسلامی در جمع خبرنگاران، درباره مسکن مهر‌ پردیس اظهار داشت: پروژه‌های قبلی مسکن مهر در پردیس یک بحث دارد، همچنین یک سری پروژه جدید مسکن مهر در پردیس داریم ‌‌که دیرتر آغاز شده است.وی افزود: این پروژه‌ها چند مسأله داشت که همین امر موجب شده بود ساخت آن را دیرتر شروع کنند و طبیعتاً دیرتر به پایان می‌رسد.وزیر راه و شهرسازی تأکید کرد:‌ امسال که تمام شود هیچ مسکن مهری در کشور نیمه‌تمام نیست مگر آنهایی در دادگاه‌ها است و ارتباطی با ما ندارد.وی‌ درباره پولی که در پردیس از متقاضیان دریافت می‌شود گفت: این احتمالاً مصوبه شورای مسکن استان است و باید دید چه بوده است.اسلامی درباره وام ودیعه مسکن بیان کرد: پیشنهاد ما برای وام ودیعه مسکن هر رقمی که خواهد بود کمک به مستأجران است و اگر عددی از سوی رسانه‌ها اعلام شود ممکن است مالکان اجاره‌بها را افزایش ‌‌دهند که رسانه‌ها باید در این حوزه دقت کنند.وی ‌درباره جزئیات وام ودیعه مسکن گفت: هنوز اظهارنظر کردن زود است ما باید بتوانیم  جامعه هدف خود را شناسایی کنیم، الگوی مسکن در تهران بزرگ حداکثر 75 متر است و کمتر از آن مورد قبول است، در سایر شهرستان‌ها حداکثر 90 مترمربع و کمتر از آن مورد قبول است و این  ملاکی است که جامعه هدف خود را انتخاب کنیم.وزیر راه و شهرسازی درباره سامانه شناسایی واحدهای خالی در وزارت اقتصاد و ادعای سازمان امور مالیاتی مبنی بر عدم اتصال بانک اطلاعاتی برق، آب و گاز به این سامانه، اظهار داشت: اینگونه نمی‌توان اظهار نظر کرد، باید بالا سر متصدی سامانه بود و وی هم این اطلاعات را به ما بدهد.انتهای پیام/
به گزارش خبرگزاری فارس به نقل از شاتا، جلسه شورای عالی معادن با حضور حسین مدرس خیابانی، سرپرست وزارت صنعت، معدن و تجارت برگزار و در قالب آن مصوب شد تا بخشی از اختیارات شورای عالی معادن به شورای معادن استان‌ها واگذار شود.بر این اساس بخشی از مفاد اختیارات شورای عالی معادن از جمله کاهش یا افزایش موجودی معادن، بهره‌برداری، کیفیت و کمیت ذخایر، میزان برداشت‌ها و مشوق‌های در اختیار این شورا جهت بهره‌برداری بهینه از ذخایر معدنی به شوراهای معادن استانها واگذار شد. هدف از این تصمیم، رونق بخشی به تولید محصولات معدنی و نیز ایجاد تحرک و احیای معادن غیرفعال اعلام شده است.شورای عالی معادن در جلسه روز گذشته خود تاکید کرد که شوراهای معادن استانها باید مراقبت‌های لازم از حیث محیط زیست و ایمنی در معادن را به خوبی صورت دهند.بر این اساس، با تفویض بخشی از اختیارات شورای عالی معادن به شورای معادن استانها، بعد نظارتی تقویت شده و هر استان مکلف است نسبت به ارایه گزارش‌های مستند به صورت مرتب و ماهانه به شورای عالی معادن اقدام کنند.در جلسه شورای عالی معادن مقرر گردید تا استان‌های غیرفعال در حوزه احیای معادن غیرفعال معرفی شده و نسبت به عملکرد خود پاسخگو باشند.انتهای پیام/
به گزارش خبرنگار اقتصادی خبرگزاری فارس، بعد از 15 سال که از آغاز طرح توزیع سهام عدالت در کشور می گذرد. از سال 85 تاکنون دولت سهام خود را در ۴۹ شرکت بین مردم تقسیم کرد که با این کار بیش از ۴۹ میلیون نفر از جمعیت کشور مشمول دریافت سهام عدالت شدند. مسئولیت سهام عدالت طی چند سال گذشته به عهده سازمان خصوصی‌سازی بوده، اما از این پس اگر سهام‌داران در سامانه سهام عدالت روش «سهامداری مستقیم» را انتخاب کنند، می‌توانند خودشان مدیریت سهام خود را بر عهده بگیرند. آزادسازی سهام عدالت به این معناست که سهام‌داران مالکیت سهام خود را بر عهده بگیرند.اما در بین این 49 شرکت،‌ 13 شرکت غیر بورسی وجود دارد که هنوز ارزش روز آنها به روزرسانی نشده و تنها خبری که در این باره منتشر شده است، تشکیل یک هلدینگ با حضور این شرکت ها است. شرکت هایی چون پتروشیمی ارومیه، پتروشیمی بندر امام (ره)، پتروشیمی بوعلی سینا، پتروشیمی بیستون، پتروشیمی تبریز، پتروشیمی خوزستان، دخانیات ایران، ساختمان سد و تاسیسات آبیاری سابیر، شهر صنعتی البرز، شهر صنعتی رشت، شهر صنعتی کاوه، مشانیر و مگا موتور شرکت های غیر بورسی سهام عدالت می باشند.* اشتراک لیست عرضه‌های اولیه با شرکت‌های غیربورسی سهام عدالتبا نگاهی به عرضه اولیه هایی که دولت قصد دارد در سال جدید انجام دهد می توان نام شرکت های پتروشیمی ارومیه، پتروشیمی بندر امام، پتروشیمی بوعلی سینا با نماد بوعلی، پتروشیمی بیستون با نماد بیستون و دخانیات ایران با نماد دخانیات را دید. بنابراین 5 شرکت از 13 شرکت غیربورسی سهام عدالت به احتمال زیاد به جمع شرکت های بورسی سبد سهام عدالت خواهند پیوست.اما باز هم مشکل تعدادی از شرکت های غیربورسی حاضر در سهام عدالت همچنان پابرجاست. شرکت هایی که از سال 85 تاکنون افزایش سرمایه ای نداشته و ارزش آنها تغییر نکرده است.* تشکیل هلدینگی با 49 میلیون سهامدارحسن قالیباف اصل رییس سازمان بورس درخصوص شرکت های غیربورسی سهام عدالت می گوید: ۱۳ فقره از شرکت های واگذار شده در قالب سهام عدالت، غیر بورسی هستند که به یک هلدینگ فراگیر ملی منتقل شده و سهام این هلدینگ در اختیار 49 میلیون سهامدار سهام عدالت قرار می گیرد.اما هنوز از جزئیات این هلدینگ و نحوه مدیریت آن و نسبت آن با شرکت هایی که داخل آن قرار دارند، مشخص نشده است. مسائلی همچون نحوه مدیریت این شرکت ها پس از حضور در بورس، نحوه خرید و فروش سهام این هلدینگ، نسبت مدیریت هلدینگ با سهامداران و مدیریت شرکت ها می تواند چالش های جدیدی برای این هلدینگ، 49 میلیون سهامدار سهام عدالت و۵۰ درصد مگا موتور، ۴۲ درصد مشانیر، ۲۱ درصد شهر صنعتی کاوه، ۵۸ درصد شهر صنعتی رشت، ۲۳ درصد شهر صنعتی البرز، ۴۹ درصد ساختمان سد و تاسیسات آبیاری سایبر، ۲۸ درصد دخانیات ایران، ۳۰ درصد پتروشیمی خوزستان، ۱۰ درصد پتروشیمی تبریز، ۳۰ درصد پتروشیمی بیستون، ۳۰ درصد پتروشیمی بوعلی سینا، ۳۰ درصد پتروشیمی بندر امام و ۶ درصد پتروشیمی ارومیه در صورتی که وارد بورس نشوند، در اختیار این هلدینگ قرار خواهند داشت.تشکیل این هلدینگ در حال حاضر می تواند مشکل سهام عدالت را حل کند. اما باید دید دولت و سازمان بورس برای مشکلات احتمالی پیش پای این هلدینگ راه حلی دارند یا خیر و یا بعد از وقوع مشکل به دنبال راه حل های آن خواهند رفت.مخاطبان خبرگزاری فارس، در سامانه فارس من سوژه «انتقال سهام عدالت به پرتفوی سهامداران» و سوژه «درخواست حمایت بیشتر از سهام عدالت به عنوان مردمی‌ترین سهام بازار» را ثبت کرده اند که خبرگزاری فارس پیگیری های خود را برای تحقق مطالبات مردم ادامه خواهد داد.انتهای پیام/
به گزارش خبرنگار اقتصادی خبرگزاری فارس، مراکز آماری و پژوهشی به صورت فصلی و سالانه اطلاعات شاغلان و بیکاران را اعلام می کنند.برای اینکه بتوان چه کسی شاغل یا بیکار است و اساسا کار چیست باید آن را تعریف کرد.مرکز آمار معتقد است که استانداردهای شاغل و بیکار را بر مبنای استانداردهای بین المللی در نظر می گیرد و همین موضوع باعث اختلاف مسئولان، کارشناسان و مردم با آمارهای ارائه شده می شود.تعریف کار چیست؟ مرکز آمار در پاسخ به این پرسش آورده است: برای تعیین چگونگی فعالیت اقتصادی افراد از کلمه کلیدی کار استفاده شده است. کار آن دسته از فعالیتهای اقتصادی (فکری یا بدنی) است که به منظور کسب درامد (نقدی یا غیرنقدی) صورت پذیرد و هدف آن تولید کالا یا ارائه خدمت باشد.با این تعریف و روشن شدن موضوع افرادی که کار می کنند به طور عمده به دو گروه تقسیم می شوند.1- خود اشتغال (افرادی که برای خود کار می کنند).2- مزد و حقوق بگیر (افرادی که در قبال کار خود مزد و حقوق می گیرند) تقسیم می شوند.*هفته مرجع کارشاخص زمانی کار کردن یا هفته مرجع آماری چیست؟ زمان آماری برای تعیین وضع فعالیت، دومین و سومین هفته تقویمی (شنبه تا جمعه ماه میانی هر فصل است) که هفته مرجع نامیده میشود.*شاغل کیست؟نکته اختلاف انگیز در تعریف شاغل این است که مرکز آمار مدعی ارائه یک تعریف استاندارد بین المللی است اما واقعیت جامعه چنین برداشتی ندارد و اساسا شاغل کسی است که در قبال آن بتواند حداقل نیازها را تامین کند.طبق تعریف مرکز آمار، شاغل افراد ۱۵ ساله و بیشتری هستند که در طول هفته مرجع، طبق تعریف کار، حداقل یک ساعت کار کرده و یا بنا به دلایلی به طور موقت کارشان را ترک کرده باشند.جالتر آنکه در ادامه این تعریف نوعی دیگر از شاغل را نیز معرفی کرده که حتی بدون مزد هم به آنها شاغل اطلاق می شود. افرادی که بدون دریافت مزد برای یکی از اعضای خانوار خود که با وی نسبت خویشاوندی دارند، کار می کنند (کارکنان فامیلی بدون مزد).علاوه بر تعریف گفته شده عده ای دارای اشتغال ناقص هستند که مشخص شده به چه کسانی اطلاق می شود:اشتغال ناقص: افراد دارای اشتغال ناقص شامل تمام شاغلانی است که در هفته مرجع، حاضر در سرکار یا غایب موقت از محل کار بوده و به دلایل اقتصادی نظیر رکود کاری، پیدا نکردن کار با ساعت کار بیشتر، قرار داشتن در فصل غیرکاری و... کمتر از ۴۴ ساعت کار کرده، خواهان و آماده برای انجام کار اضافی در هفته مرجع بوده اند.*انواع شاغلانباز بودن و به نوعی گستردگی تعریف از شاغل باعث شده کارآموزان که نه تنها درآمدی کسب نمی کنند بلکه هزینه هم می دهند، جزء شاغل محسوب شوند.کارآموزانی که در دوره کارآموزی فعالیتی در ارتباط با فعالیت مؤسسه محل کارآموزی انجام می دهند، یعنی به طور مستقیم در تولید کالا یا ارائه خدمات سهیم هستند؛ محصلانی که در هفته مرجع مطابق تعریف، کار کرده اند و تمام افرادی که در نیروهای مسلح به صورت کادر دائم یا موقت خدمت می کنند (نیروهای مسلح شامل پرسنل کادر، درجه داران و سربازان وظیفه نیروهای نظامی و انتظامی، از جمله گروههای افراد شاغل محسوب میشوند.*بیکار کیست؟طبق تعریف مرکز آمار بیکار شامل افراد ۱۵ ساله و بیشتر است که سه ضابطه را به طور همزمان دارا باشند:۱- در هفته مرجع فاقد کار باشند (دارای اشتغال مزدبگیری یا خوداشتغالی نباشند)؛۲- در هفته مرجع و سه هفته قبل از آن جویای کار باشند (اقدامات مشخصی را به منظور جستجوی اشتغال مزدبگیری و یا خوداشتغالی به عمل آورده باشند)۳- در هفته مرجع و یا هفته بعد از آن برای اشتغال مزدبگیری یا خوداشتغالی، آماده برای کار باشند. افرادی که به دلیل آغاز به کار در آینده و یا انتظار بازگشت به شغل قبلی جویای کار نبوده، ولی فاقد کار و آماده برای کار بوده اند، نیز بیکار محسوب می شوند.با این حساب براساس استانداردهای تعریف شده نیروی کار همان جمعیت فعال است که از مجموع جمعیت شاغل و بیکار تشکیل می شود.انتهای پیام/
به گزارش خبرنگار اقتصادی خبرگزاری فارس، امروز بررسی طرح دوفوریتی اصلاح ماده ۵۴ مکرر قانون مالیات‌های مستقیم در دستور کار صحن علنی مجلس شورای اسلامی قرار دارد.این طرح که اولین طرح نمایندگان مجلس یازدهم محسوب می شود با هدف تسهیل و تسریع در اخذ مالیات از خانه های خالی تهیه شده است.براساس این گزارش، بخشی از نابسامانی بازار مسکن در دهه 90 ناشی از احتکار خانه‌های خالی توسط افراد حقوقی و حقوقی است، این افراد با انگیزه سوداگری خانه‌های مسکونی در مناطق مختلف شهری، این خانه ها را مدتی خالی نگه می‌دارند تا پس از افزایش چشمگیر قیمت مسکن، آن را بفروشند و سرمایه‌های خود را چند برابر کنند.بر اساس سرشماری سال 95 بیش از 2.5 میلیون واحد خالی در سراسر کشور وجود دارد. بر همین اساس با روی کار آمدن مجلس یازدهم، نمایندگان به این فکر افتادند تا با اصلاح ماده ۵۴ مکرر قانون مالیات‌های مستقیم، روند اخذ مالیات از خانه‌های خالی را تسریع و تسهیل کنند.*تعریف خانه‌های خالی در هاله‌ای از ابهامبا این وجود، انتشار جزئیات طرح اصلاح ماده ۵۴ مکرر قانون مالیات‌های مستقیم موجب ایجاد تردیدهای جدی نسبت به موفقیت این طرح در میان کارشناسان شده است. نکته جالب این است که علی رغم این که این طرح با هدف اخذ مالیات از خانه‌های خالی طراحی شده است اما تعریف روشنی از خانه‌های خالی ارائه نداده است و ارجاعی هم که در متن طرح به تبصره 7 ماده 169 مکرر قانون مالیات‌های مستقیم داده شده، در مورد تعریف خانه‌های خالی نیست بلکه در مورد ایجاد سامانه ملی املاک و اسکان است.افشین پروین پور کارشناس مسکن و عضو سابق شورای عالی مسکن درباره اشکالات تعریف خانه‌های خالی در طرح پیشنهادی مجلس یازدهم به خبرنگار فارس گفت: «بر اساس طرح موجود، شرکت‌ها و بانک‌ها که مالک بسیاری از خانه‌های خالی هستند، می‌توانند خانه‌های خالی خود را به اسم افراد مختلف ثبت کرده و با قرارداد صوری قانون را دور بزنند».*سازوکاری برای صحت سنجی خوداظهاری‌ها در نظر گرفته نشده استهمچنین براساس طرح مجلس، صرفا از مالکان خواسته شده است که اطلاعات کد پستی ملک را ثبت کنند. این در حالی است که تعداد زیادی از املاک فاقد کد پستی بوده یا اساسا کد پستی به آن‌ها تخصیص داده نشده است. به علاوه، کارشناسان اعتقاد دارند ضرورت دارد ثبت اطلاعات کنتورهای خدماتی که نشان دهنده اسکان خانوار در خانه نیز هستند، الزامی شود.پروین پور درباره این موضوع به خبرنگار فارس گفت: «در طرح مجلس هیچ ضمانت اجرایی برای ثبت اطلاعات صحیح در سامانه وجود ندارد و برای صحت سنجی اطلاعات هم سازکاری دیده نشده است».*استفاده از سامانه‌های آنلاین برای محاسبه میزان مالیات ضرورت داردعلاوه بر نکات فوق، درباره نحوه اخذ مالیات از خانه‌های خالی نیز ایراداتی وجود دارد. به عنوان مثال، در طرح مجلس یازدهم، مالیات خانه‌های خالی ضریبی از قیمت اجاری مسکن که توسط کمیسیون معاملات وزارت راه و شهرسازی تعیین می‍شود، در نظر گرفته شده است که این موضوع گلوگاه فساد است و در بلند مدت و به دلیل تبانی برخی کارگزاران با صاحبان املاک بزرگ می‌تواند منجر به کاهش اثربخشی این نرخ مالیاتی شود.پروین پور درباره این موضوع به خبرنگار فارس گفت: «ارزش خانه‌های خالی را باید با سامانه های آنلاین احراز کرد و از دخالت عامل انسانی در آن جلوگیری نمود چرا که الان سامانه‌های آنلاینی وجود دارند که با تقریب خوبی ارزش اجاره‌ای املاک هر منطقه را محاسبه می‌کنند که اگر این موضوع در طرح مجلس هم لحاظ شود می‌توان با استفاده از آن از وقوع تعارض منافع جلوگیری کرد».*عدم درنظر گرفتن جریمه برای کسانی که مالیات نمی پردازندایراد دیگری که کارشناسان نسبت به طرح مجلس درباره مالیات بر خانه های خالی مطرح می کنند موضوع ضمانت اجرایی اخذ مالیات از مودیان مالیاتی است که در این طرح به صورت کافی لحاظ نشده است.پروین پور درباره این موضوع نیز گفت: «در این طرح بازدارندگی کافی برای پرداخت مالیات از سوی مودیان مالیاتی را ندارد در حالی که باید شرایطی لحاظ می‌شد تا اگر کسی مالیات خود را پرداخت نکرد به عنوان بدهکار مالیاتی شناخته شود و به میزان بدهی از حساب‌های بانکی او کم یا بلوکه شود».*دستگاه‌های اجرایی انگیزه لازم برای اجرای طرح را ندارندیکی دیگر از ایرادات این طرح مجلس یازدهم، عدم درنظر گرفتن ضمانت اجرایی مناسب برای اخذ این مالیات از مودیان توسط دستگا‌ه‌های اجرایی است. علی مروی مدیر اندیشکده حکمرانی شریف در مصاحبه با یکی از رسانه‌ها درباره این موضوع گفت: «عدم شکست این قانون منوط به همراهی کامل دستگاه‌ها به ویژه وزارت راه و شهرسازی است؛ ضمانت اجرایی این همراهی چیست؟ به صرف ذکر یک ماده نمی‌توان ضمانت اجرایی ایجاد کرد. مادامی که در یک قانونی سازوکار انگیزشی کافی برای مجری ایجاد نکنیم، مجری به صرف تصویب یک ماده حقوقی و تهدید زیر بار اجرای آن نمی‌رود».با توجه به آنچه گفته شد، به نظر می رسد تصویب شتابزده طرح اصلاح ماده ۵۴ مکرر قانون مالیات‌های مستقیم بدون اصلاح جزئیات آن، منجر به حل شدن مشکلی از بازار مسکن نخواهد شد و حتی ممکن است به امید مردم به مجلس یازدهم برای حل مشکلات اقتصادی، صدمه بزند.انتهای پیام/
"به گزارش خبرنگار اقتصادی خبرگزار فارس، سوژه «بازگشایی فوری سهام تماوند» در سامانه فارس من خبرگزاری فارس در تاریخ 10 تیر 1399 به ثبت رسیده است. مخاطبان از خبرگزاری فارس خواسته بودند با توجه به پذیره نویسی نماد تماوند در بهمن 98 و قرار بر بازگشایی این نماد در اسفند ماه، علت عدم بازگشایی مشخص شده و تقاضای بازگشایی این نماد را داشتند. خبرگزاری فارس این موضوع را از شرکت تامین سرمایه دماوند پیگیری کرده است که پاسخ آن شرکت به شرح زیر دریافت شده است:با عنایت به اینکه مجوز تأسیس شرکت در تاریخ 1 خردادماه 1398 از جانب شورای عالی بورس و اوراق بهادار صادر شده است و بر اساس قانون، شرکت بایستی در بازه زمانی 9 ماهه نزد اداره ثبت شرکت ها به ثبت رسد، بنابراین مهلت ثبت شرکت تا تاریخ 30/11/1398 بوده است. با عنایت به اینکه پذیره نویسی سهام این شرکت در بازار سوم فرابورس در 01/11/1398 آغاز گردید و در همان روز اول با استقبال سهامداران محترم به اتمام رسید، شرکت بلافاصله اقدام به دعوت سهامداران برای حضور در مجمع موسس نمود.مجمع موسس شرکت در تاریخ 12/11/1398 برگزار گردید (حداقل 10 روز از زمان پذیره نویسی و آگهی دعوت به مجمع تا برگزاری بایستی فاصله زمانی وجود داشته باشد). بنابراین پس از برگزاری مجمع موسس، بدون فوت وقت تمامی مدارک و مستندات لازم جهت ثبت شرکت نزد اداره ثبت شرکت و موسسات غیرتجاری تهران به آن شرکت ارسال گردید و پیگیری های مستمر از جانب موسسین و سهامداران عمده شرکت جهت ثبت در اسرع وقت انجام پذیرفت. اما با توجه به زمان بر بودن ثبت شرکت سهامی عام نزد اداره ثبت شرکت ها و مشکلات ناشی از بیماری کرونا، با پیگیری های زیاد به عمل آمده، شرکت تأمین سرمایه دماوند با شماره ثبت 556203 در تاریخ 09/01/1399 نزد اداره ثبت شرکت ها و موسسات غیرتجاری تهران به ثبت رسید.با عنایت به اینکه ثبت شرکت در مهلت 9 ماهه یادشده انجام نشده است، بنابراین درخواست تمدید مجوز تأسیس توسط این شرکت در اسرع وقت به شورای عالی بورس و اوراق بهادار ارسال شد و تمدید مجوز تأسیس توسط شورای یادشده مورد تصویب قرار گرفت. همچنین بلافاصله پس از ثبت شرکت نزد اداره ثبت شرکت ها، درخواست ثبت شرکت تأمین سرمایه دماوند به عنوان نهاد مالی نزد سازمان بورس و اوراق بهادار و همچنین درخواست اخذ مجوز فعالیت به سازمان بورس و اوراق بهادار ارائه گردید.بنابراین در تاریخ 03/03/1399 تأمین سرمایه دماوند به عنوان نهاد مالی ""تأمین سرمایه"" و ""ناشر اوراق بهادار"" نزد سازمان بورس و اوراق بهادار ثبت و همچنین مجوز فعالیت شرکت در تاریخ 25/03/1399 از جانب آن سازمان صادر گردید. سپس تمامی مدارک و مستندات لازم برای شرکت فرابورس ایران جهت درج نماد شرکت ارسال شد. بر اساس اطلاعیه درج به شماره 1972/ش/99 مورخ 24/04/1399 شرکت فرابورس ایران،  نماد ""تماوند"" در فهرست اوراق بهادار بازار پایه فرابورس ایران به عنوان دویست و چهل و هشتمین نماد معاملاتی درج گردید. همزمان با درج نماد شرکت در بازار فرابورس، اقدامات لازم به منظور سپرده­گذاری سهام شرکت، نزد شرکت سپرده­گذاری مرکزی اوراق بهادار و تسویه وجوه در حال انجام است.بنابراین نماد معاملاتی ""تماوند"" برای انجام معاملات ثانویه در هفته آینده قابل بازگشایی است. لازم به ذکر است تصمیم­گیری در خصوص زمان و نحوه بازگشایی نماد، بر اساس نظر شرکت فرابورس ایران خواهد بود.علاوه بر این خاطر نشان می­سازد موارد فوق الذکر از طریق سایت رسمی شرکت به اطلاع سهامداران محترم رسیده است.انتهای پیام/"
سعید رسولی در گفت‌وگو با خبرنگار اقتصادی خبرگزاری فارس، درباره تمهیدات جلوگیری از شیوع کرونا در ناوگان ریلی، اظهار داشت: در شرکت راه‌آهن جمهوری اسلامی ایران از زمانی که در کشور چین، کرونا شیوع پیدا کرد، تلاش شد با تشکیل «کارگروه دائمی پیشگیری از بیماری‌های واگیردار» خود را‌‌‌‌‌‌‌‌‌‌ در راه‌آهن برای مقابله با این بیماری آماده کنیم و برای سلامت مسافران و کارکنان خود تعهدات دائم اندیشیدیم.وی ادامه داد: در حوزه حمل بار با رعایت کامل پروتکل‌های بین المللی و نصب تونل ضدعفونی قطارها، از اسفندماه سال گذشته مرز ریلی رازی باز شد و مراودات ریلی بار، با ترکیه ادامه یافت.وی با بیان این که مرز ریلی آستارا نیز باز شده است، گفت: با نصب تونل‌های ضدعفونی قطار، مرزهای سرخس، اینچه برون و میرجاوه نیز باز است و قطارهای باری در حوزه مبادلات فعال شدند.مدیرعامل راه‌آهن با بیان این که ناوگان ریلی و ایستگاه‌های راه‌آهن به صورت مداوم و کامل ضد عفونی می‌شود، افزود: ‌‌غربالگری ورود مسافر به ایستگاه‌ها نیز با دقت انجام می‌شود.وی اظهار کرد: همچنین پس از اعلام ستاد ملی مقابله با کرونا مبنی بر رعایت فاصله‌گذاری اجتماعی، ما در راه‌آهن این فرایند را‌‌‌‌‌‌‌‌‌‌ مکانیزه کردیم، یعنی در هر کوپه 4 نفره قطار فقط 2 صندلی به فروش می‌رود.رسولی افزود: شرکت راه‌آهن ایران مورد تشویق اتحادیه بین المللی راه‌آهن‌ها قرار گرفت و امروز راه‌آهن ایران عضو کارگروه کووید 19 اتحادیه بین المللی راه‌آهن‌ها (UIC) است.* افزایش 100 درصدی انتقال کالای اساسی از بنادر با ریلمدیرعامل راه‌آهن اضافه کرد: به دلیل شیوع کرونا، سفرهای ریلی کاهش یافته است اما این کاهش با افزایش سهم حمل ریلی بار، جبران شد.وی ادامه داد: در بنادر انتقال کالای اساسی با ریل، افزایش 100 درصدی در ماه‌های ابتدایی امسال داشت، رشد صادرات و واردات ریلی داشتیم که بیشترین سهم رشد در مرز رازی محقق شد، چون از اسفند 98 بازگشایی شده بود، همچنین مرزهای سرخس و اینچه برون هم از چند هفته پیش بازگشایی شد.* تخصیص 940 میلیارد تومان تسهیلات حمایتی به شرکت‌های مسافری ریلیرسولی درباره آخرین وضعیت تسهیلات حمایتی از شرکت‌‌های ریلی در دوران شیوع کرونا به دلیل کاهش مسافر، اظهار داشت: 940 میلیارد تومان تسهیلات حمایتی به  شرکت‌های مسافری ریلی تخصیص یافت.* شرکت‌های مسافری در حال ثبت‌نام و تکمیل پرونده برای دریافت وام هستندوی افزود: طبق دستورالعمل دولت، شرکت‌ها در حال ثبت نام و تکمیل پرونده در بانک‌های عامل مرتبط هستند.مدیرعامل راه‌آهن بیان کرد: از بانک‌ها می‌خواهیم با توجه به شرایط سخت فعلی شرکت‌ها به دلیل کاهش تقاضای سفر، استرداد کامل بلیت‌ها در اسفند 98، ضرورت ضدعفونی مداوم ناوگان و فشارهای مضاعفی که شرکت‌ها متحمل می‌شوند، در واگذاری اعتبارات تخصیص یافته تسهیلاتی مدنظر قرار دهند.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرگزاری فارس به نقل از روابط عمومی بانک مرکزی، سقف های جدید نرخ سود علی الحساب سپرده‌های سرمایه‌گذاری بانکی توسط شورای پول و اعتبار تعیین شد.بر اساس این گزارش، شورای پول و اعتبار در یکهزار و دویست و نود و هفتمین جلسه مورخ 1399.4.24 به ریاست عبدالناصر همتی، در راستای دستیابی به هدف حفظ ارزش پول ملی با پیشنهاد بانک مرکزی جمهوری اسلامی ایران در خصوص افزایش تنوع سپرده‌های بانکی موافقت کرد.  علاوه بر این، شورای پول و اعتبار سقف نرخ سود علی‌الحساب سپرده‌های سرمایه‌گذاری را به شرح زیر تعیین کرد:   * سپرده سرمایه‌گذاری کوتاه مدت عادی: 10 درصد      * سپرده سرمایه‌گذاری کوتاه مدت ویژه سه ماهه: 12 درصد      * سپرده سرمایه‌گذاری کوتاه مدت ویژه شش ماهه: 14 درصد       * سپرده سرمایه‌گذاری با سررسید یک سال: 16 درصد  * سپرده سرمایه‌گذاری با سررسید دو سال: 18 درصدانتهای پیام/
به گزارش خبرگزاری فارس به نقل از بورس کالا ، بهزاد کرمی گفت: ذوب آهن اصفهان تنها تولید کننده ریل کشور چهارشنبه ۲۵ تیرماه ۱۳۹۹ برای اولین بار این محصول را در بورس کالا عرضه می‌کند.این مجتمع صنعتی در کارگاه نورد ۶۵۰ خود قادر به تولید انواع ریل خطوط پرسرعت، فرعی، ریل معدن و ریل مترو است. ریل این شرکت در محور بستان آباد-میانه و زاهدان – چابهار نصب شده است.با توجه به سیاست های دولت نیاز کشور به ریل برای توسعه خطوط ریلی بین ۹۰ تا ۱۰۰ هزار تن در سال پیش بینی می شود و ذوب آهن برای تولید ۱۲۰ هزار تن ریل با توجه به سفارش مشتری برنامه ریزی کرده است.کرمی به تازگی در پاسخ به مزایای عرضه ریل ملی در بورس کالای ایران گفت: یکی از مهمترین مزایای این عمل، کشف قیمت عادلانه این محصول در بورس کالا است. از سوی دیگر مصرف کننده نهایی این محصول بدون هیچ انحصاری توانایی خرید در بورس را پیدا کرده و واسطه ها حذف می‌شوند.همچنین شرکت ذوب آهن نیز می تواند جهت برنامه ریزی تولید خود برآورد دقیق تری از مصرف محصول در کشور داشته و مازاد عرضه ها در بورس توانایی صادرات داشته و ارزآوری خوبی را با توجه به استانداردهای بالای این محصول برای شرکت ایجاد می‌کند.انتهای پیام/ب
به گزارش خبرنگار اقتصادی خبرگزاری فارس، قیمت سکه و ارز در بازار تهران امروز افزایش یافت.انتهای پیام/
به گزارش گروه اقتصاد بین‌الملل فارس، بر اساس بولتن آماری سالانه اوپک، تولید نفت در سال گذشته میلادی 0.7 درصد نسبت به سال پیش از آن کاهش یافت و به طور متوسط به 75 میلیون بشکه در روز رسید.تولید نفت در جهان در سال 2018 رکورد بی سابقه‌ای ثبت کرده بود.بر اساس این گزارش، «تولید نفت خام در جهان در سال 2019 نسبت به سال پیش از آن 0.7 درصد کاهش یافته و به طور متوسط به 75.26 میلیون بشکه در روز رسیده است. تولید نفت اوپک نیز 1.86 میلیون بشکه در روز یا 6 درصد کاهش یافته درحالی که تولید نفت کشورهای غیراوپکی 1.30 میلیون بشکه در روز یا 2.9 درصد افزایش یافته است. »آمریکا در سال 2019 در ابتدای فهرست کشورهای تولیدکننده نفت بود و 12.2 میلیون بشکه نفت تولید کرد. پس از ان روسیه با تولید 10.6 میلیون بشکه در روز و عربستان با تولید 9.8 میلیون بشکه در روز قرار دارند.در همین مدت زمان، تقاضا برای نفت در جهان در سال گذشته میلادی 0.9 درصد افزایش یافته و به طور متوسط به 99.6 میلیون بشکه در روز رسیده است. بیشترین رشد تقاضا برای نفت در چین و هند و آفریقا بوده است. اما تقاضا در کشورهای غربی برای نخستین بار در  سال گذشته کاهش یافته است.انتهای پیام/
به گزارش خبرنگار اقتصادی خبرگزاری فارس، شاخص کل بورس اوراق بهادار تهران در پایان معاملات امروز با افزایش 22 هزار و 777 واحد به رقم بی‌سابقه یک میلیون و 844 هزار و 860 واحد رسید.همچنین شاخص کل با معیار هم وزن با کاهش 1504 واحد به رقم 480 هزار و 855 واحد رسید.ارزش روز بازار در بورس اوراق بهادار تهران امروز به بیش 6 میلیون و 833 هزار میلیارد تومان رسید.فعالان بازار امروز بیش از 9.9 میلیارد سهام حق تقدم و اوراق مالی در قالب 1.8 میلیون نوبت معامله و به ارزش 17 هزار و 783 میلیارد تومان داد و ستد کردند.همچنین معامله‌گران در فرابورس ایران نیز امروز بیش از 14 هزار و 89 میلیارد تومان داد و ستد کردند که در مجموع امروز بیش از 31 هزار و 780 میلیارد تومان در بورس اوراق بهادار و فرابورس ایران داد و ستد صورت گرفت.به گفته مسؤولان سازمان بورس، همه ارزش معاملات روزانه بورس پول جدید نبوده و تنها 10 درصد از آن پول جدید است که وارد بازار سرمایه می‌شود یعنی امروز بیش از 31 هزار میلیارد تومان پول وارد بازار سرمایه شده است.به گفته کارشناسان، شرکت‌های دولتی و شرکت‌های عمومی در این شرایط باید با انتشار اوراق مالی مختلف و یا افزایش عرضه سهام خود و یا عرضه اولیه شرکت‌های زیرمجموعه و انتشار حق تقدم نسبت به  جمع‌آوری نقدینگی موجود بازار سرمایه اقدام کرده و این نقدینگی را به سمت اجرای طرح‌های توسعه‌ای سوق دهند.امروز همچنین عرضه اولیه شرکت رایان‌ هم‌افزا در نماد رافزا1 از ساعت 13 ارائه شد تا بخشی از نقدینگی بازار را جمع‌آوری کند و فردا نیز عرضه اولیه سهام شرکت ماکارونی زر در نماد غزر در بورس ارائه می‌شود.امروز عمده شاخص‌های بورس رو به افزایش بوده، به گونه‌ای که شاخص کل و شاخص قیمت البته با معیار وزنی ـ ارزشی هر کدام 1.258 درصد رشد داشته‌اند. همچنین شاخص کل بورس با معیار هموزن و شاخص قیمت با معیار هم‌وزن هر کدام 0.31 درصد افت داشته‌اند.شاخص آزاد شناور 1.43 درصد رشد کرد، شاخص بازار اول بورس 1.13 درصد و شاخص بازار دوم بورس 1.45 درصد رشد داشته است.امروز نمادهای پربیننده در بورس اوراق بهادار شامل بانک ملت، فولاد مبارکه، ملی مس، بانک تجارت، سرمایه‌گذاری غدیر، گلوکوزان و بانک پارسیان بوده‌اند.امروز همچنین نماد فولاد مبارکه اصفهان، پتروشیمی خلیج‌فارس، ملی مس، شستا، پالایش نفت اصفهان، ایران‌خودرو و پالایش نفت تهران به ترتیب در تقویت شاخص بورس بیشترین اثر را داشته‌اند.به گزارش فارس، امروز در فرابورس ایران نیز شاخص کل 40 واحد رشد کرده و به رقم 18 هزار و 724 واحد رسید.ارزش بازار اول و دوم فرابورس ایران به بیش از یک میلیون و 222 هزار میلیارد تومان رسید.امروز معامله‌گران در فرابورس ایران بیش از 2.7 میلیارد سهام حق‌تقدم و اوراق مالی در قالب 724 هزار نوبت معامله و به ارزش 14 هزار و 89 میلیارد تومان داد و ستد کردند.امروز نمادهای پتروشیمی مارون، پتروشیمی تندگویان، سنگ‌آهن گهرزمین و آریا ساسول بیشترین اثر تقویتی در شاخص فرابورس را داشتند. و نمادهای ذوب‌آهن، پتروشیمی زاگرس و صبا تأمین بیشترین اثر کاهشی در شاخص فرابورس را داشته‌اند.نمادهای پربیننده امروز در فرابورس شامل ذوب‌آهن اصفهان، بانک دی، صنایع کاغذ پارس، سیمان لار سبزوار،‌پتروشیمی تندگویان، توسعه و عمران استان کرمان و کارخانجات تبرک بوده‌اند.انتهای پیام/ب
به گزارش خبرنگار اقتصاد بین‌الملل خبرگزاری فارس به نقل از اسپوتنیک، شرکت بزرگ نفتی اکوئینور نروژ قصد دارد در سواحل کره جنوبی بزرگترین نیروگاه بادی شناور جهان را بسازد.قرار است این نیروگاه در 80 کیلومتری ساحل بندر اولسان کره جنوبی تاسیس شده و 80 مگاوات برق را به شبکه سراسری این کشور تزریق کند.برای ساخت این نیروگاه از صد توربین بادی استفاده خواهد شد.اریک هالند، سخنگوی ایکوئینور گفت ما قصد داریم  از سال 2003 ساخت این نیروگاه را آغاز کنیم که احتمالا شروع بهره‌برداری آن در سال 2026 خواهد بود.هالند تاکید کرد کره جنوبی از پتانسیل بالایی برای استفاده از بادهای فراساحلی خود برخوردار است.این پروژه یکی از دو پروژه‌ای است که شرکت ایکوئینور در کره جنوبی در دست احداث دارد.این نیروگاه بادی فراساحلی 9 برابر بزرگتر از نیروگاه شناور بادی موجود در خود نروژ با 11 توربین بادی است.هنوز مشخص نیست اجرای این پروژه به چقدر منابع مالی نیاز خواهد داشت.ایکوئینور به دنبال آن است که به بزرگترین مجری نیروگاه‌های بادی فراساحلی و شناور در جهان تبدیل شود.انتهای پیام/
به گزارش گروه اقتصاد بین‌الملل فارس به نقل از رویترز، به علت نگرانی در مورد افزایش شمار مبتلایان به ویروس کرونا در جهان و تنش‌های جدید آمریکا و چین که سبب جذابیت طلا شد، قیمت طلا در معاملات امروز بالای 1800 دلار ماند.هر اونس طلا در بازارهای جهانی با 1.60 دلار افزایش 1804.36 دلار فروخته شد.کریگ ارلام، تحلیلگر بازار گفت: «طلا به صورت سنتی منبع امن سرمایه‌گذاری است.» هرچند محرک های اقتصادی جهانی همچنان قیمت طلا را بالا نگه داشته است و این فلز گران‌بها مانعی در برابر تورم و بازپرداخت ارز است.«صراحتا، طلا در میان مدت روندی افزایشی دارد اما تعجب‌برانگیز نیست که اندکی از 1800دلار پایین تر بیاید. به ویژه به علت برداشت سود و فروش.»ذخایر طلای گلدتراست، بزرگ ترین صندوق سرمایه‌گذاری طلا در جهان که نشان‌دهنده تمایل سرمایه‌گذاران برای طلاست، در روز دوشنبه 0.3 درصد افزایش یافت و به 1203.97 تن رسید.انتهای پیام/
به گزارش فارس بانک مرکزی در اطلاعیه ای نتیجه حراج اوراق بدهی دولتی (24 تیر ماه 1399) را اعلام کرد و از برگزاری حراج جدید اوراق بدهی دولتی در تاریخ 31 تیر ماه سال جاری خبر داد.  به گزارش روابط عمومی بانک مرکزی، متن این اطلاعیه به شرح زیر است:  نتیجه حراج اوراق بدهی دولتی (24 تیرماه 1399)  پیرو اطلاعیه روز سه‌‌شنبه 17 تیر‌ماه 1399 در خصوص برگزاری حراج اوراق بدهی دولتی به اطلاع می‌رساند، طی برگزاری هفتمین مرحله از این حراج، تعداد 17 بانک، صندوق سرمایه‌گذاری و شرکت تأمین مالی سفارش‌های خود را در مجموع به ارزش 103.8 هزار میلیارد ریال در سامانه‌های بازار بین‌بانکی و مظنه‌یابی شرکت مدیریت فناوری بورس تهران ثبت کردند.   وزارت امور اقتصادی و دارایی نیز با فروش 10.9 هزار میلیارد ریال اوراق «اراد37» با نرخ بازده تا سررسید 17.4 درصد، 21.9 هزار میلیارد ریال اوراق «اراد38» با نرخ بازده تا سررسید 18.2 درصد و 29 هزار میلیارد ریال اوراق «اراد39» با نرخ بازده تا سررسید 19.2 درصد (در مجموع 61.9 هزار میلیارد ریال) موافقت کرد.   معاملات مربوط به فروش این اوراق به نهادهای مالی برنده در روز سه‌شنبه 24 تیر‌ماه 1399 توسط کارگزاری بانک مرکزی در سامانه معاملاتی بورس ثبت شد.به علاوه، سرمایه‌گذاران حقیقی و حقوقی در فرآیند خارج از حراج و از طریق بورس در حدود 1.8 هزار میلیارد ریال اوراق «اراد37» و 15.3 هزار میلیارد ریال اوراق «اراد38» را در نرخ‌های کشف شده در حراج خریداری کردند. در مجموع، 79 هزار میلیارد ریال اوراق بدهی دولت در روز سه‌شنبه 24 تیرماه توسط بانک‌ها، نهادهای مالی و سایر سرمایه‌گذاران خریداری شد.  *برگزاری حراج اوراق بدهی دولتی (31 تیرماه 1399)  کارگزاری بانک مرکزی در راستای عرضه تدریجی اوراق در تواترهای هفتگی، مرحله هشتم حراج اوراق بدهی دولتی جهت فروش به بانک‌ها، موسسات اعتباری غیربانکی، صندوق‌های سرمایه‌گذاری، شرکت‌های بیمه‌ای و شرکت‌های تأمین سرمایه را در روز سه‌‌شنبه 31 تیر‌ماه 1399 اجرا می کند.   اوراق عرضه شده در این حراج، مرابحه عام، کوپن‌دار و با تواتر پرداخت سود شش‌ماهه (پرداخت کوپن دوبار در سال) و به شرح جدول زیر است:بانک‌ها و موسسات اعتباری غیربانکی متقاضی شرکت در این حراج می‌توانند نسبت به ارسال سفارش‌های خود تا ساعت 12:00 روز یکشنبه 29 تیرماه 1399 تنها از طریق سامانه بازار بین‌بانکی اقدام نمایند. صندوق‌های سرمایه‌گذاری، شرکت‌های بیمه‌ای و شرکت‌های تأمین سرمایه متقاضی شرکت در این حراج نیز می‌توانند سفارش‌های خود را تا ساعت 12:00 روز یکشنبه 29 تیرماه 1399 از طریق سامانه مظنه‌یابی شرکت مدیریت فناوری بورس تهران ثبت کنند. معاملات مربوط به این حراج در روز سه‌شنبه 31 تیرماه 1399 انجام خواهد شد.کلیه نهادهای مالی متقاضی شرکت در این حراج می‌توانند سفارش‌های خود را در هر سه نماد به طور جداگانه ارسال کنند. همچنین به نهادهای مالی شرکت‌کننده در این حراج توصیه می‌شود، تنوع‌بخشی به سبد دارایی‌های مالی را در سفارش‌گذاری مد قرار دهند.ذکر این نکته ضروری است که، وزارت امور اقتصادی و دارایی الزامی به پذیرش کلیه پیشنهادات دریافت شده یا فروش کلیه اوراق عرضه شده در حراج ندارد. بانک مرکزی سفارشات دریافت شده را برای تصمیم‌گیری به وزارت امور اقتصادی و دارایی ارسال می‌‌کند و وزارتخانه مزبور، نسبت به تعیین سفارش‌های برنده از طریق مشخص کردن حداقل قیمت پذیرفته شده در سازوکار حراج اقدام می‌‌کند. در نهایت، عرضه اوراق به تمامی برندگان به قیمت یکسان انجام می‌شود.  همچنین بر اساس جزء (4) بند «ک» تبصره (5) قانون بودجه سال 1399، بانک مرکزی تنها مجاز به خرید و فروش اوراق مالی اسلامی دولت در بازار ثانویه اوراق است. بنابراین در چارچوب قوانین، بانک مرکزی مجاز به خرید اوراق مالی اسلامی در بازار اولیه نبوده و نمی‌تواند در فرآیند برگزاری حراج، اوراق بدهی دولتی را با هدف تامین مالی دولت خریداری کند. همچنین، کارگزاری بانک مرکزی تامین‌کننده زیرساخت معاملات و برگزارکننده حراج فروش اوراق به بانک‌ها و موسسات اعتباری غیربانکی عضو بازار بین‌بانکی است و تعهدی نسبت به حجم و قیمت اوراق به فروش رفته در بازار اولیه ندارد.انتهای پیام/
اخبار شرکتها؛ ایکوپرس- فرشاد مقیمی،‌ مدیرعامل گروه صنعتی ایران خودرو، در مراسم بهره برداری از این خط تولید گفت: در راستای تحقق اهداف تعیین شده در جهاد خودکفایی و استفاده از ظرفیت های تولید داخل، انواع کویل محصولات را از طریق سازنده داخلی تامین می کنیم.وی تاکید کرد: گروه صنعتی ایران خودرو، طبق برنامه‌های اعلام شده از سوی وزرات صنعت، معدن و تجارت و با همکاری شرکت‌های قطعه ساز ایرانی به عنوان شریک مطمئن، برای کاهش وابستگی اقدام کرده است.مدیرعامل شرکت بهرام الکترونیک گستر در بازدید مدیرعامل گروه صنعتی ایران خودرو از خطوط تولید این شرکت قطعه ساز اعلام کرد: این شرکت با تجهیز خطوط، به روزآوری تجهیزات و استفاده از نیروهای متخصص قادر به تولید روزانه ۲۵۰۰ قطعه کویل برای انواع محصولات ایران خودرو خواهد بود.بهرام بهادری افزود: انواع کویل، رله دوبل، برف پاکن، رله فلاشر و مدول کنترل فن بخاری خودرو در این شرکت با استانداردهای روز جهانی تولید می شود.وی ادامه داد: در کنار تغدیه خطوط تولید ایران خودرو، محصولات این شرکت در اختیار شبکه خدمات پس از فروش ایران خودرو نیز قرار می گیرد.وی افزود: در صورت تامین مواد اولیه و رفع کمبودهای مالی روند تولید شتاب بیش تری خواهد گرفت.انتهای پیام/ب
به گزارش خبرنگار اقتصاد بین‌الملل خبرگزاری فارس به نقل از راشاتودی، آمارهای اداره گمرک فدرال روسیه و بانک مرکزی این کشور نشان می‌دهد برای نخستین بار درآمد روسیه از محل صادرات طلا بیشتر از صادرات گاز بوده است.بر اساس این آمارها در ماه‌های آوریل و می شرکت‌های تولید کننده طلای روسیه 65.4 تن طلا به ارزش 3.55 میلیارد دلار فروخته‌اند و این در حالی است که در همین مدت درآمد روسیه از محل صادرات گاز طبیعی 2.4 میلیارد دلار بوده است.آمارهای اولیه بانک مرکزی روسیه نشان می‌دهد که در سه ماهه دوم سال 2020 ارزش صادرات گاز این کشور 3.5 میلیارد دلار بوده است که از ارزش صادرات طلای این کشور در دو ماه هم کمتر بوده است.ماکسیم خودالوف، مدیر بخش ارزیابی ریسک مؤسسه ACRA، می‌گوید این نخستین بار در تاریخ معاصر روسیه است که شاهد چنین اتفاقی هستیم.از سال 1994 تاکنون همواره درآمد این کشور از محل صادرات گاز بیشتر از طلا بوده است.اخیرا صادرات طلای روسیه افزایش یافته و طی 12 ماه 14 برابر شده است.روسیه در آوریل و می سال 2019 معادل 247 میلیون طلا فروخت و این رقم برای سه ماهه نخست سال 2020 به 1.4 میلیارد دلار افزایش یافته است.دلیل بالا رفتن صادرات طلای روسیه این بود که بانک مرکزی این کشور به خاطر افزایش قیمت طلا در بازار جهانی سرعت خرید طلا از تولید کنندگان داخلی این کشور را کاهش داد.سال گذشته میلادی روسیه 5.7 میلیارد دلار طلا صادر کرد که  تقریبا همه آن را  انگلیس خرید.انتهای پیام/
به گزارش خبرگزاری فارس به نقل از مدیریت ارتباطات فرابورس ایران، تعداد کل افراد حقیقی و حقوقی که در زمان برگزاری مجمع عمومی عادی سالانه منتهی به 29 اسفند 98 سهامدار شرکت فرابورس بوده‌اند، 86 هزار و 142 نفر است که از این تعداد، 85 هزار و 839 نفر سهامدار حقیقی هستند.در این میان بیش از 97 درصد از سهامداران حقیقی فرابورس یعنی 82 هزار و 928 نفر در سامانه سجام ثبت‌نام ‌کرده‌اند و بدین ترتیب سود نقدی سهام شرکت فرابورس ایران از اول مردادماه به حساب آنان واریز می‌شود.همچنین آن دسته از سهامداران شرکت فرابورس ایران که در سامانه سجام ثبت‌نام نکرده‌اند، از اول شهریورماه جاری می‌توانند با به همراه داشتن کارت ملی خود و مراجعه به شعب بانک ملی در سراسر کشور، سود نقدی 150 ریالی به ازای هر سهم تصویب شده در مجمع 15 تیر این شرکت را دریافت کنند.از سوی دیگر، سود سهامداران حقوقی که اطلاعات حساب بانکی آن‌ها نزد شرکت فرابورس و شرکت سپرده‌گذاری مرکزی اوراق بهادار و تسویه وجوه، موجود است از ابتدای دی‌ماه 99 و ظرف مهلت قانونی به حساب اعلامی آنان واریز خواهد شد.مجمع عمومی عادی سالانه شرکت فرابورس ایران در 15 تیرماه امسال برگزار شد و طی آن سود نقدی هر سهم برای سال مالی منتهی به 29 اسفندماه 98 به مبلغ 150 ریال مصوب شد.به گزارش خبرگزاری فارس، تعداد 85 هزار و 450 نفر از مخاطبان سامانه «فارس من» با ثبت موضوع «عدم واریز سود مجامع بورس توسط سامانه سجام» خواستار پیگیری توسط خبرنگار و پاسخ گویی مسئولان شدند.انتهای پیام/ب
"به گزارش خبرگزاری فارس به نقل از مرکز آمار، نتایج آمارگیری از کشتار دام کشتارگاه‌های رسمی کشور در خرداد ماه سال جاری از سوی مرکز آمار ایران منتشر شد.وزن گوشت قرمز تولید شده انواع دام‌های ذبح‌شده در کشتارگاه‌های رسمی کشور در ماه خرداد ١٣٩٩ جمعاً ٣٠٤ هزار تن گزارش شده، که سهم گوشت گاو و گوساله بیش از سایر انواع دام بوده است.بر اساس نتایج این طرح، وزن گوشت قرمز تولید شده انواع دام‌های ذبح‌شده در کشتارگاه‌های رسمی کشور در ماه خرداد ١٣٩٩ جمعاً ٣٠٤ هزار تن گزارش شده، که سهم گوشت گاو و گوساله بیش از سایر انواع دام بوده است.بر اساس نتایج این آمارگیری، گوشت گاو و گوساله با ١٧٢ هزار تن، ٥٦.٤ درصد از کل وزن گوشت قرمز تولید شده را به خود اختصاص داده است. گوشت گوسفند و بره با ١٠.٥ هزار تن، بز و بزغاله با ٢.١ هزار تن و سایر انواع دام با ٦٢٣.١ تن، به‌ترتیب ٣٤.٥ درصد، ٧ درصد و ٢.١ درصد از کل وزن گوشت قرمز تولید شده را به خود اختصاص داده‌اند.مقایسه عملکرد کشتارگاه‌های رسمی کشور در خرداد ١٣٩٩ با ماه مشابه ١٣٩٨، نشان‌دهنده افزایش ٣٩ درصدی مقدار تولید گوشت قرمز است. مقدار تولید گوشت در خرداد ١٣٩٩ نسبت به ماه مشابه سال ١٣٩٨ برای گوسفند و بره ۴۰ درصد، برای بز و بزغاله ٢۴ درصد، برای گاو و گوساله ٤١ درصد، برای گاومیش و بچه‌گاومیش ٤٨ درصد، و برای شتر و بچه‌شتر ١٠ درصد افزایش داشته است.نتایج حاصل از این طرح آمارگیری تشان می‌دهد مقدار تولید گوشت قرمز در کشتارگاه‌های رسمی کشور در خرداد ١٣٩٩ نسبت به اردیبهشت ۱۳۹۹ در حدود ١٥ درصد کاهش داشته است.انتهای پیام/"
به گزارش خبرنگار اقتصاد بین‌الملل خبرگزاری فارس به نقل از رویترز، دفتر نظارت بر بودجه انگلیس هم پیش‌بینی کرده است در صورتی که شاهد تداوم تبعات شیوع کرونا باشیم ممکن است اقتصاد این کشور برای سال جاری رشد منفی 14 درصدی را تجربه کند.در گزارش این دفتر آمده است در صورتی که این اتفاق رخ دهد دولت انگلیس مجبور خواهد شد تا 500 میلیارد دلار استقراض کند.دفتر نظارت بر بودجه که دولت انگلیس از پیش‌بینی‌ها و گزارشات آن استفاده می‌کند اعلام کرده که به احتمال زیاد لندن باید برای جبران کسری شدید در بودجه عمومی خود به سمت  افزایش مالیات و یا کاهش مخارج روی بیاورد.گزارش این دفتر می‌افزاید که انگلیس به سمت بدترین سقوط اقتصادی و تولید ناخالص داخلی در 300 سال گذشته می‌رود به گونه‌ای که در تمام سناریوهای پیش‌بینی شده سقوط اقتصادی انگلیس بیش از 10 درصد برای سال جاری خواهد بود.این گزارش تاکید می‌کند سقوط اقتصادی انگلیس باعث خواهد شد دولت این کشور به سمت حجم بی‌سابقه استقراض بین 13 تا 21 درصد تولید ناخالص داخلی برود و همین امر باعث خواهد شد تا بدهی دولت انگلیس به بالای صد در صد تولید ناخالص داخلی این کشور افزایش یابد.بر اساس سناریوی پیش‌بینی شد که نه خوش‌بینانه است و نه بدبینانه در صورتی که شاهد تداوم نسبی و متوسط تبعات اقتصادی شیوع کرونا در بلندمدت باشیم اقتصاد انگلیس برای سال جاری سقوط 12.4 درصدی خواهد بود و اگر اوضاع بدتر شود این رقم به 14.3 درصد افزایش خواهد یافت.در سناریوی بدبینانه پیش‌بین شده است میزان استقراض دولت انگلیس برای سال جاری به 391 میلیارد پوند معادل 490 میلیارد دلار افزایش یابد و در خوش بینانه‌ترین حالت هم این استقراض کمتر از 263 میلیارد پوند نخواهد بود و حداقل اقتصاد این کشور رشد منفی 10.6 درصدی خواهد داشت.ماه گذشته میلادی صندوق بین‌المللی پول اعلام کرد اقتصاد انگلیس برای سال جاری رشد منفی بیش از 10 درصدی را خواهد داشت.انتهای پیام/
به گزارش گروه اقتصاد بین‌الملل فارس به نقل از رویترز، قیمت نفت در معاملات امروز به علت نگرانی در مورد احتمال ایجاد محدودیت‌های جدید ناشی از افزایش شمار مبتلایان به ویروس کرونا در آمریکا و آسیا که می‌تواند بهبود تقاضا برای سوخت را تهدید کند و همینطور درحالی که اوپک برای افزایش تولید از ماه آگوست آماده می‌شود، کاهش یافت.هر بشکه نفت برنت با 36 سنت کاهش 42.36 دلار معامله شد و هر بشکه نفت خام آمریکا با 35 سنت کاهش 39.75 دلار فروخته شد.با افزایش شمار مبتلایان، فرماندار کالیفرنیا، پرجمعیت‌ترین ایالت آمریکا روز دوشنبه، فرمان تعطیلی بارها و رستوران‌ها، سالن‌های سینما، باغ وحش‌ها و موزه ها را برای کاهش فعالیت‌های داخلی داد.اقدامات کالیفرنیا به دنبال اعلام برخی محدودیت‌ها در ایالت‌های دیگری نظیر فلوریدا و تگزاس صورت گرفت. محدودیت‌های جدید نیز در آسیا و استرالیا اعلام شده است.به لحاظ عرضه، بازارهای با دقت در انتظار اخبار از اوپک پلاس و سطح بعدی کاهش تولید هستند. کمیته مشترک فنی اوپک امروز نشست دارد و کمیته مشترک نظارت وزیران این سازمان فردا نشست دارند.بر اساس توافق کنونی اوپک پلاس، روزانه 9.7 میلیون بشکه نفت از تولید این کشورها کم می‌شود و قرار است این رقم در ماه های آگوست و سپتامبر به 7.7 میلیون بشکه در روز برسد.دبیرکل اوپک گفت بازار درحال نزدیک شدن به توازن در تقاضاست که به تدریج در حال افزایش است.بر اساس آمار جدید که امروز منتشر شد، واردات نفت چین در ماه ژوئن هم روزانه و هم ماهانه افزایش یافته است.انتهای پیام/
صادق ضیائیان در گفت‌وگو با خبرنگار اقتصادی خبرگزاری فارس، در تشریح آخرین وضعیت جوی کشور در روزهای آتی و امروز بیان کرد: امروز و فردا رگبار باران، گاهی رعد و برق و وزش باد شدید موقت در استان‌های شمال غرب و سواحل شمالی، خراسان شمالی، شمال خراسان رضوی و دامنه‌های جنوبی البرز ادامه دارد.همچنین در ساعات بعد از ظهر و اوایل امشب و فردا در جنوب کرمان، جنوب سیستان و بلوچستان و برخی نقاط هرمزگان رگبار باران، رعد و برق و وزش باد شدید موقت داریم.ضیائیان افزود: بعد از ظهر فردا بارش پراکنده در استان‌های واقع در ارتفاعات زاگرس مرکزی داریم و روز پنجشنبه 26 تیر رگبار باران، گاهی رعد و برق و وزش باد در سواحل جنوبی خزر، دامنه جنوبی البرز، خراسان شمالی و شمال خراسان رضوی خواهیم داشت که همین شرایط بعد از ظهر پنجشنبه در برخی نقاط استان‌های کرمان، سیستان و بلوچستان، هرمزگان، اصفهان و یزد حاکم خواهد بود.وی ادامه داد: روز جمعه 27 تیر در شمال آذربایجان غربی، شمال اردبیل و شمال آذربایجان شرقی، ارتفاعات البرز مرکزی و برخی نقاط خراسان شمالی بارش پراکنده، گاهی رعد و برق و وزش باد پیش بینی می‌شود.مدیر پیش بینی و هشدار سازمان هواشناسی اظهار داشت: از شنبه 28 تیر تا اواسط هفته آینده در اغلب مناطق کشور جوی آرام و پایدار همراه با افزایش نسبی دما پیش بینی می‌شود.ضیائیان افزود: در 5 روز آینده در زابل وزش باد شدید پیش بینی می‌شود که در برخی ساعات با کاهش کیفیت هوا، خیزش گرد و خاک و کاهش دید افقی همراه است.وی ادامه داد: از امروز تا پنجشنبه 26 تیر در ساعات بعد از ظهر در جنوب سمنان، جنوب تهران، قم، اصفهان، خراسان جنوبی و جنوب خراسان رضوی نیز وزش باد شدید با احتمال خیزش گرد و خاک، کاهش کیفیت هوا و کاهش دید افقی پیش بینی می‌شود.مدیر پیش بینی و هشدار سازمان هواشناسی افزود: شرق دریای عمان در 4 روز آینده مواج است، همچنین روزهای پنجشنبه و جمعه دریای خزر مواج است و خلیج فارس نیز تا پنجشنبه مواج خواهد بود.وی در تشریح وضعیت جوی پایتخت گفت: آسمان تهران امروز نیمه ابری، جهت باد شمال غربی و سرعت باد 18 کیلومتر بر ساعت است. دید افقی امروز در پایتخت بیش از 10 کیلومتر و نم نسبی 11 درصد است.ضیائیان اضافه کرد: روز آینده آسمان تهران کمی ابری، در بعد از ظهر افزایش ابر، گاهی با وزش باد و احتمال بارش پراکنده پیش بینی می‌شود. بیشینه و کمینه دما فردا در پایتخت 35 و 24 درجه خواهد بود.مدیر پیش بینی و هشدار سازمان هواشناسی اظهار داشت: فردا شهر کرد و اردبیل با کمینه دمای 13 درجه بالای صفر خنک‌ترین مراکز استان و اهواز با بیشینه دمای 46 درجه بالای صفر گرمترین مرکز استان خواهد بود.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرنگار اقتصادی خبرگزاری فارس، خیرالله خادمی بعد از ظهر امروز در برنامه تلویزیونی در باره عوارض الکترونیک آزادراهی اظهار داشت: از اوایل سال 98، تعداد 5 آزادراه که در اختیار سازمان راهداری و وزارت راه و شهرسازی بود، بابت الکترونیکی شدن عوارضی، مشخص و این پروژه در عوارضی این آزادراه‌ها اجرا شد.مدیرعامل شرکت ساخت و توسعه زیربناهای حمل و نقل کشور افزود: پس از آن مقرر شد الکترونیکی شدن عوارض آزادراه‌ها در بقیه آزادراه‌های کشور هم اجرا شود، به هر حال این کاری ضروری است که موجب تسهیل رفت و آمد، کاهش ترافیک و کاهش توقف و ایستایی خودروها در عوارضی‌ها می‌شود.معاون وزیر راه و شهرسازی اظهار داشت: موردی که در یک سال اخیر در این باره رخ داده است، این است که با مشکل عدم پرداخت عوارض الکترونیک از سوی مردم مواجه هستیم، پلاک خودرو به محض عبور از عوارضی ثبت می‌شود و به مالک خودرو پیامکی مبنی بر پرداخت عوارض، همچنین آدرس پرداخت، ارسال می‌شود و یا کاربر می‌تواند از طریق سایت آنی‌رو و چندین روش دیگر این عوارضی را‌‌‌‌‌‌‌‌‌‌ پرداخت کند و تا 48 ساعت هم مهلت وجود دارد این عوارضی پرداخت شود و در این مدت خودرو جریمه‌ نمی‌شود.وی ادامه داد: در یک سال اخیر با وجود مناسب بودن شرایط الکترونیکی شدن عوارضی آزادراه‌ها، استقبال مردم از این روش مناسب نبود، در این یک سال 50 درصد عوارضی‌ها هنوز پرداخت نشده است، در حالی که مردم باید در این باره اهتمام کافی داشته باشند و همین عدم پرداخت موجب شده است سرمایه‌گذاران به منابع مالی خود نرسند.خادمی اضافه کرد:‌ تأکید وزیر راه و شهرسازی این است که در این 5 آزادراه الکترونیکی شدن عوارض ادامه یابد، ولی به این نتیجه رسیدیم که با این شرایط شاید این سیستم باقی نماند، در همین آزادراه تهران-شمال گیت‌های عوارضی از روز اول الکترونیک بود اما کمتر از 10 درصد از کاربران عوارض را‌‌‌‌‌‌‌‌‌‌ پرداخت کردند و همین امر موجب شد که سرمایه‌گذار دچار مشکل شود و بنابراین باند برگشت را‌‌‌‌‌‌‌‌‌‌ نقدی کردیم.وی افزود: به هر حال اگر مردم از این سیستم استقبال نکنند ممکن است سیستم ETC (پرداخت الکترونیک عوارضی) در آزادراه‌های خصوصی لغو شود.معاون وزیر راه و شهرسازی در باره اهرم‌های دولت برای پرداخت عوارض الکترونیک گفت: وزیر راه و شهرسازی تفاهم‌نامه‌ای با پلیس راه امضا کرده است تا از اهرم پلیس استفاده کنیم، اما تا مردم استقبال نکنند هیچ راهی وجود ندارد و فقط همکاری مردم لازم است.مدیرعامل شرکت ساخت و توسعه زیربناهای حمل و نقل کشور ادامه داد: مقرر بود 30 آزادراه کشور در یک سال به سیستم اخذ عوارض الکترونیک مجهز شوند، اما در این باره با مشکل مواجه شده‌ایم و بخش خصوصی سرمایه گذار در آزادراه‌ها راغب نیست با این شرایط کار را‌‌‌‌‌‌‌‌‌‌ ادامه دهد.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
قاسم نوده فراهانی در گفت‌‌وگو با خبرنگار اقتصادی خبرگزاری فارس، در مورد محدودیت‌های جدید اصناف برای مقابله با ویروس کرونا، گفت: باتوجه به شیوع سریع ویروس کرونا، ستاد ملی مقابله با کرونا برای کنترل این مساله تدابیری را اتخاذ کرد که براین اساس برخی صنوف باید فعالیت خود را به مدت یک هفته متوقف کنند.رئیس اتاق اصناف تهران بیان داشت: براساس تصمیم ستاد ملی مقابله با کرونا فعالیت برخی از صنوف از جمله چایخانه‌ها و قهوه‌خانه‌ها، کافه‌ها، آرایشگاه‌های زنانه و سالن‌های زیبایی، سینما‌ها و تالارهای پذیرایی ممنوع است.وی با تاکید بر اینکه ممنوعیت برگزاری تجمعات عمومی نیز ادامه دارد،  بیان داشت: این محدودیت‌ها با اعلام ستاد مدیریت و مبارزه با کرونا در استان تهران و تایید کمیته انتظامی و امنیتی ستاد مبارزه با کرونا انجام می‌شود.نوده فراهانی بیان داشت: برای جلوگیری از افزایش مدت زمان ممنوعیت فعالیت اصناف، واحدهای صنفی لازم است تا به رعایت پروتکل‌های بهداشتی توجه بیشتری داشته باشد.وی بیان داشت: روز جمعه ستاد ملی کرونا درباره ادامه این محدودیت ها تصمیم‌گیری خواهد کرد.رئیس اتاق اصناف تهران با اشاره به تشدید نظارت‌ها بیان داشت: گشت‌های مشترک وزارت بهداشت و اتاق اصناف به واحدها سرکشی می‌کنند و واحدهای بازرسی اتحادیه‌های تخصصی نیز مکلفند تا برای جلوگیری از هر گونه فعالیت واحد صنفی در دوره محدودیت ها نظارت کافی داشته‌باشند.وی بیان داشت: در صورتی که واحدی تخلف کند و به فعالیت خود در زمان محدودیت‌ها ادامه دهد پلمپ می‌شود.انتهای پیام/
به گزارش خبرنگار اقتصاد بین‌الملل خبرگزاری فارس به نقل از رویترز، رشد قابل توجه تعداد مبتلایان به کرونا در جهان و تشدید تنش بین چین و آمریکا باعث شد تا در معاملات امروز بورس‌های جهانی منفی شوند.بر همین اساس شاخص MSCI جهانی که بورس حدود 50 کشور را در مجموعه خود دارد، در معاملات امروز 0.4 درصد منفی شد و این در حالی است که روز گذشته این شاخص به بالاترین میزان خود در 20 هفته گذشته رسیده بود.شاخص یوروپین استاکس 600 هم امروز را یک و نیم درصد منفی آغاز کرد و به سمت ثبت بدترین عملکرد روزانه در 14 جلسه معاملاتی گذشته رفت.دلیل منفی شدن بورس‌های اروپایی منفی شدن 3.4 درصدی سهام شرکت‌های دانش‌بنیان و فناوری محور بوده است.روز قبل از این هم این شرکت‌ها افت سنگینی را در بورس مزدک آمریکا داشتند.شاخص MSCI آسیا-اقیانوسیه هم 0.9درصد منفی شد و علیرغم آنکه آمارها حاکی از عملکرد بهتر از انتظار چین در مبادلات بین‌المللی بودند اما بورس این کشور امروز منفی بود.شب گذشته هم بورس وال استریت شاهد تشکیل صف‌های فروش سنگین بود چرا که گاوین نیوسام، فرماندار کالیفرنیا، دستور تعطیلی رستوران‌ها و کافه‌ها را صادر کرد و به سالن‌های تئاتر دستور داد تا نمایش‌های در سالن‌های سربسته را تعطیل کنند.طی ساعات گذشته هم اختلاف بین چین و آمریکا بر سر دریای جنوبی چین بالا گرفته و آمریکایی‌ها ادعای پکن در مالکیت بخش قابل توجهی از این منطقه را رد کردند.به همین دلیل بورس شانگهای امروز 0.7 درصد منفی شد.انتهای پیام/ب
به گزارش خبرنگار اقتصاد بین‌الملل خبرگزاری فارس به نقل از رویترز، لی کویون، سخنگوی گمرک چین، امروز اعلام کرد که صادرات این کشور به آمریکا در نیمه نخست سال جاری 8.1 درصد نسبت به مدت مشابه سال 2019 کاهش داشته است.وی همچنن گفت: اما واردات از آمریکا تنها یک و نیم درصد در این بازه زمانی پایین آمده است.البته هنوز مشخص نیست که آماری که کویون داده است بر مبنای ارزش صادرات و واردات بین دو کشور به یوآن بوده و یا به دلار بوده است.هنوز گمرک چین آمارهای مبادلات این کشور بر اساس دلار را منتشر نکرده و قرار است به زودی این اتفاق بیفتد.لی گفت:‌ چین و آمریکا باید شرایط مساعدی را برای اجرای فاز نخست توافق تجاری بین دو کشور فراهم کنند.چین و آمریکا در ژانویه سال جاری فاز نخست توافق تجاری را که به جنگ تجاری بین دو کشور پایان داد را امضا کردند.انتهای پیام/ب
به گزارش خبرگزاری فارس، سیدجواد ساداتی‌نژاد در برنامه رهیافت رادیو اقتصاد گفت: متاسفانه مرغ لاین یا نژاد آرین به دلائل مختلف در کشور مورد غفلت و فراموشی قرار گرفته است.وی اظهار داشت: مرغ نژاد آرین به عنوان یک سرمایه ملی باید دوباره احیا تا بتواند نقش خود را در بازار ایفا کند.رئیس کمیسیون کشاورزی مجلس شورای اسلامی گفت: ایران جزو معدود کشور‌های دارنده مرغ لاین به نام «آرین» است که می‌تواند مبدا تولید گوشت مرغ در کشور باشد.وی در ادامه با بیان اینکه در حال حاضر امنیت غذایی کشور به شدت وابسته به خارج است، افزود: نهاده‌های دامی و کشاورزی از کشورهای وارد می‌شود که همسو با جمهوری اسلامی ایران نبوده یا کشورهایی هستند که تحت نفوذ شدید دشمن قرار دارند.ساداتی نژاد اظهار داشت: یکی از موضوعات محوری که در کمیسیون کشاورزی مدنظر است به عنوان اولویت اصلی بحث امنیت غذایی است؛ یعنی بتوانیم حداکثر غذا مورد نیاز مردم را در داخل تولید کنیم.وی گفت: با توجه به تحریم‌ها خودکفایی در تولید مرغ لاین اهمیت بسیار زیادی دارد؛ چراکه امروز مرغ اجداد وارداتی است.رئیس کمیسیون کشاورزی مجلس یازدهم افزود: مرغ نژاد آرین بین ۱.۶ تا ۱.۸ کیلوگرم و مرغ نژاد راس انگلیسی ۲.۵ کیلوگرم وزن می‌گیرد.وی اظهارداشت: وقتی مرغ وزن می‌گیرد میزان چربی آن بالا می‌رود که مورد استفاده نیست و دور ریخته می‌شود.ساداتی نژاد گفت: این هم به دولت که تامین کننده نهاده یارانه‌ای در بازار است ضرر می‌رساند و هم برای مصرف کننده‌ها از نظر سلامتی توصیه نمی‌شود.وی افزود: وزن مرغ سایز و سالم بین ۱.۶ تا ۱.۸ کیلوگرم است که در بسیاری از کشورهای دنیا مورد مصرف قرار می‌گیرد.رئیس کمیسیون کشاورزی مجلس تصریح کرد: به دنبال این هستیم که مرغ نژاد آرین مجدد بتواند احیا و نقش خود را در بازار ایفا کند.وی یادآورشد: نگاه وزیر جهاد کشاورزی نسبت به احیا و توسعه مرغ لاین یک نگاه حمایتی است در ضمن مجلس هم این موضوع را تا رسیدن به یک سرانجام مطلوب و مقصود رها نخواهد کرد.انتهای پیام/ب
به گزارش خبرگزاری فارس به نقل از گمرک، سید روح اله لطیفی سخنگوی گمرک اظهار داشت: با وجود بازگشایی رسمی گذرگاه مندلی عراق در روزشنبه 21 تیرماه، توسط نخست وزیر این کشور، به دلیل نیاز به هماهنگی های بیشتر برای شیوه های فعالیت و تفاهم بر سر موضوعاتی از قبیل تعیین اولویت اقلام صادراتی، تعیین تکلیف محموله مصالح ساختمانی متوقف در مرز که به یک هزار و500 کامیون کالا می رسد، روش های تخلیه کالا، محل تخلیه کالا،  مسائل اداری و مجوزها، اجرای پروتکل های بهداشتی تا زمان از سرگیری عملیات  تجاری، باید منتظر ماند.وی افزود: بر اساس تصمیم اتخاذ شده ، طرف عراقی برای فعالیت این مرز در دو روز در هفته و هر روز 250 کامیون کالای صادراتی ایران، اعلام آمادگی کرده است و روزهای یکشنبه و چهارشنبه را برای انجام پذیرش کالا پیشنهاد کرده است.دبیر شورای اطلاع رسانی گمرک گفت: گمرک آمادگی دارد به محض جمع بندی موضوعات مورد اشاره با طرف عراقی، تشریفات و عملیات گمرکی را درسریعترین زمان ممکن انجام دهد، لذا از صاحبین کالا و تجار درخواست می شود تا از سرگیری فعالیت تجاری این مرز  از ارسال کالا به آن خودداری کنند.لطیفی در ادامه افزود: با فعال شدن مرزسومار، سومین مرز تجاری  ایران و عراق در بخش عربی این کشور فعال خواهد شد که با احتساب 3 مرز و 4بازارچه فعال مرزی ایران و عراق در منطقه کردستان این کشور، جمع مرزهای تجاری فعال با عراق به 10 گذرگاه می رسد.وی تصریح کرد: خبر مربوط به موافقت عراق مبنی بر واردات 500کامیون کالا در هفته از ایران صرفا مرتبط با استان دیاله عراق  است که بخش کمی از کل تجارت دو کشور را شامل می شود.سخنگوی گمرک ابراز امیدواری کرد: تا مرزهای خسروی و چذابه نیز به زودی به این تعداد مرزهای فعال، اضافه شوند.وی در پایان گفت: مرزهای ایران با عراق در بخش اقلیم کردستان در زمان بسته بودن مرزهای تجاری بخش عربی این کشور، بار تجارت دو کشور را به دوش می کشید و با گشایش مرزها در بخش عربی و با امید به  بازگشت فعالیت به حالت عادی در آینده ای نزدیک، انتظار داریم تردد و انجام تشریفات گمرکی در مرزهای باشماق، پرویزخان، تمرچین و بازارچه های مرزی کیله، شیخ صله، شوشمی و سیرانبند روان تر انجام شود.انتهای پیام/ب
به گزارش خبرگزاری فارس به نقل از گمرک جمهوری، یگان حفاظت گمرک جمهوری اسلامی، ظهر امروز  سه شنبه 24 تیرماه، حین گشت زنی در درب ورودی گمرک بازرگان، به فردی که کیسه پلاستیکی بزرگی از جلیقه، دردست داشت مشکوک می‌شود و فرد مذکور را به دفتر یگان حفاظت گمرک  برای بررسی بیشتر منتقل می‌کند.در بررسی‌های بعدی و با کمک مربیان سگ های موادیاب مشخص می‌شود، جلیقه‌های در دست این فرد، آغشته به مواد مخدر تریاک و شیره است.پس از انجام تشریفات اداری،  متهم به همراه 13 جلیقه به وزن30 کیلوگرم تحویل ضابطان قضایی شد.انتهای پیام/ب
به گزارش خبرگزاری فارس به نقل از سازمان خصوصی سازی، علیرضا صالح، رئیس کل سازمان خصوصی‌سازی با اعلام این خبر اظهار کرد: «طرح جامع توسعه زیرساخت‌های دولت الکترونیک با هدف افزایش شفافیت فعالیت‌های این سازمان و نظارت هر چه مطلوب تر بر عملکرد سازمان، شرکت ها و خریداران  در حال برنامه ریزی و اجرا بود  و طی دو ماه آینده اولین گام در این طرح عملیاتی خواهد شد. »وی تصریح کرد: «در حال حاضر شرکت هایی هستند که در آنها سهام کنترلی واگذار شده و خریداران تا زمان انتقال قطعی مالکیت، برای انجام پاره ای از فعالیت های خود، ملزم به اخذ مجوز از این سازمان هستند و از آنجایی که تکمیل فرآیند واگذاری شرکت‌های دولتی و یا در دست واگذاری ممکن است چندین سال به طول انجامد، پیاده سازی نظامی متمرکز و یکپارچه (هوشمند) که بتواند این مجوزات را از ابتدا تا انتها رصد و پیگیری کند در دستور کار این سازمان قرار گرفت. »به گفته رئیس کل سازمان خصوصی‌سازی «این سامانه به گونه ای طراحی شده که علاوه بر رصد کامل فرآیند درخواست تا صدور یک مجوز، اقدامات صورت گرفته پس از صدور مجوز را نیز تا انتها رصد نماید. این مجوزها که بر اساس قانون بیشتر در حوزه های ثبت تغییرات حقوقی شرکت، تغییرات در وضعیت مالکیت بر اموال و تعهدات مالی شرکت سهامی باشند در همکاری با سایر سازمان ها و نهاد هایی چون بانک مرکزی و سازمان ثبت شرکت ها پایش خواهد شد تا اطمینان حاصل آید که اقدامات انجام شده با مشخصات مجوزات صادر شده مطابقت کامل داشته باشد.»انتهای پیام/ب
محمدحسن صادقی مقدم در گفت‌وگو با خبرنگار اقتصادی خبرگزاری فارس، درباره طرح ارتقای اعتبار سند رسمی، اظهارداشت: قطعا تعیین تکلیف کردن این این موضوع  در تعداد پرونده‌ها در محاکم قضایی هم خیلی موثر است و ما این مساله را می‌دانیم و گزارش داریم و در جلسه‌ای که با رئیس سازمان ثبت اسناد داشتیم ایشان مساله را توضیح دادند و مسئولان قضائی هم بر این مساله تاکید داشتند.وی افزود: اما این طرح در شورای نگهبان محل اشکال شرعی قرار گرفت و اشکال شرعی این بود که آیا این طرح نافی حق یک فردی است سند عادی دارد خواهد شد یا خیر یا اینکه در طرح باید راه‌های برای حل مشکل افرادی که سند عادی دارند در نظر گرفته شود یا خیر.عضو حقوق‌دان شورای نگهبان گفت: باید برای افرادی که سند عادی دارد، شرایطی در نظر گرفته شود تا حق آنها ضایع نشود و به همین دلیل این طرح به مجلس برگشت و ان‌شاالله این اشکالات در حین بررسی مجدد در مجلس رفع خواهد شد.وی در پاسخ به واکنش به این نکته که مشکل اسناد حتی در قراردادهای بانکی هم وجود دارد به‌طوری که برخی‌ها تاریخ سند را به قبل از وثیقه‌گذاری سند در بانک، تغییر می‌دهند، گفت: یکی از اجزای نظامات کشور است که چیزی را در نهادهای قانونی و قضایی خود بپذیرد که ضابطه و مشخصات خاص خود مانند ثبت را داشته باشد.صادقی مقدم تاکید کرد: این طرح بسیار مهم است اما باید زیرساخت‌های آن هم فراهم شود و شرایط تبدیل اسناد در اختیار مردم به اسناد رسمی تسهیل شود تا مشکلی در این فرایند برای مردم به وجود نیاید و حقی تضییع نشود.انتهای پیام/
به گزارش خبرنگار اقتصاد بین‌الملل خبرگزاری فارس به نقل از آسوشیتدپرس، اقتصاد انگلیس در ماه می رشد بسیار کمتری را نسبت به آن چیزی که انتظار می‌رفت داشت و همین امر باعث شد تا امیدها نسبت به بهبود اقتصاد رکود زده این کشور ناامید شود.در حال حاضر اقتصاد انگلیس در یکی از بدترین رکودها در یک صد سال گذشته گرفتار شده است.دفتر آمار انگلیس امروز اعلام کرد که اقتصاد این کشور در ماه می نسبت به ماه آوریل تنها 1.8 درصد رشد داشته و این در حالی است که روند کاهش محدودیت‌های کرونایی و تشویق کارگران برای بازگشت به فعالیت‌های شغلی خود اجرایی شده است.جاناتان آتو، معاون آمارهای اقتصادی اداره آمار انگلیس، در این باره می‌گوید برخی محدودیت‌های کرونایی البته همچنان پابرجا هستند و بسیاری از فعالیت‌های اقتصادی شرایط کژدار و مریضی دارند و در برخی حوزه‌ها حتی شاهد کاهش رشد هستیم.انتهای پیام/
به گزارش خبرنگار اقتصادی خبرگزاری فارس، مرکز جهادی پیشرفت راه‌آهن امروز با حضور معاون علمی و فناوری رئیس جمهور، وزیر راه و شهرسازی و مدیر عامل راه‌آهن در ساختمان راه‌آهن راه‌اندازی شد.در این مراسم سعید رسولی مدیر عامل راه‌آهن اظهار داشت: امروز سند تفاهم و همکاری بین راه‌آهن و معاونت علمی و فناوری ریاست جمهوری به امضا رسید و همکاری‌های زیادی در حوزه‌های مختلف خط و ناوگان و ایستگاه، همچنین ارائه خدمات مطلوب به مردم با تکیه بر توان داخل و ظرفیت‌های شرکت‌های دانش‌بنیان شکل می‌گیرد.وی ادامه داد: پیش از این دو پروژه با همکاری معاونت علمی و فناوری ریاست جمهوری انجام دادیم و به زودی با حمایت این معاونت مرکز نوآوری راه‌آهن احداث و تاسیس می‌شود.مدیر عامل راه‌آهن افزود: مرکز جهادی پیشرفت راه‌آهن که امروز افتتاح شد، محلی برای حل مسائل اصلی پیش روی توسعه کشور است.بنا بر این گزارش در ادامه این مراسم وزیر راه و شهرسازی بیان کرد: نگاه به آینده برای قله‌های جمهوری اسلامی اسلامی و نقشه راه مثمرثمر و مفید داریم و حرکت رو به جلو را‌‌‌‌‌‌‌‌‌‌ آغاز می‌کنیم.محمد اسلامی افزود: مرکز جهادی پیشرفت راه‌آهن با 24 مسأله اساسی در بحث زیرساخت‌ها، سامانه‌ها و شیوه‌نامه‌ها که برای آن تبیین شده است، آغاز به کار می‌کند و تحول چشمگیری در بستر زمان برای راه‌آهن به وجود خواهد آورد. جایگاه راه‌آهن را‌‌‌‌‌‌‌‌‌‌ ارتقاء می‌دهد و رضایت‌مندی مردم افزایش می‌یابد.به گفته وزیر راه و شهرسازی تعاملی یکپارچه، دوسویه و مستمر بین معاونت علمی و فناوری ریاست جمهوری و وزارت راه و شهرسازی وجود دارد.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ب
به گزارش گروه اقتصاد بین‌الملل خبرگزاری فارس به نقل از دِ هیندو، پس از 4 سال که هند و ایران توافقی برای احداث خط آهن از بندر چابهار تا زاهدان همراستا با مرز افغانستان امضا کردند، دولت ایران به علت تاخیر طرف هندی در تامین بودجه و آغاز پروژه، تصمیم گرفته است تا احداث این خط آهن را خودش انجام دهد.محمد اسلامی، وزیر راه و شهرسازی ایران هفته گذشته، ریل‌گذاری 628 کیلومتری خط  آهن چابهار-زاهدان را افتتاح کرد که قرار است با عبور از مرز افغانستان به زرنجان متصل شود.به گفته مقامات، کل پروژه تا مارس 2022 تکمیل خواهد شد و خط اهن ایران بدون کمک هند و با استفاده از 400 میلیون دلار از صندوق توسعه ملی ایران ساخته خواهد شد.این روزنامه هندی مدعی است این تحولات به دنبال نهایی شدن سند برنامه 25 ساله جامع همکاری های ایران و چین به ارزش 400 میلیارد دلار صورت گرفته است.* توافق سه جانبهپروژه خط آهن میان شرکت راه آهن ایران و شرکت دولتی ساخت راه آهن هند مورد گفتگو قرار گرفته بود، بخشی از تعهد هند به توافق سه جانبه میان هند، ایران و افغانستان برای احداث یک مسیر جایگزین به افغانستان و آسیای میانه بود.در جریان سفر نارندرا مودی، نخست‌وزیر هند به تهران برای امضای توافق چابهار با حسن روحانی، رئیس‌جمهور ایران و رئیس‌جمهور افغانستان، دو شرکت یادداشت تفاهمی با یکدیگر امضا کردند.این یادداشت تفاهم احداث خط اهن چابهار-زاهدان بخشی از «کریدور ترانزیتی در توافق سه جانبه میان هند، ایران و افغانستان» بود. شرکت دولتی ساخت راه آهن هند (IRCON) متعهد شد تا تمامی خدمات از ساخت روبنا تا تامین مالی برای پروژه (حدود 1.6 میلیارد دلار) را فراهم کند.با این حال، علی‌رغم بارها بازدید مهندسان هندی و آماده سازی توسط شرکت راه آهن ایران، هند ظاهرا به علت نگرانی از تحریم‌های امریکا، هرگز کار را شروع نکرد.مقامات هندی مدعی هستند امریکا معافیت تحریمی برای بندر چابهار و این خط اهن تا زاهدان فراهم کرد اما یافتن تامین‌کننده تجهیزات و شرکا به علت نگرانی در مورد تحریم‌ها دشوار بود. هند اکنون واردات نفت از ایران را به صفر رسانده است.این مقام هندی در پاسخ به این پرسش که آیا یادداشت تفاهم با شرکت دولتی ساخت راه آهن هند لغو شده و اکنون پروژه بدون این شرکت شده است، گفت هند هنوز می تواند در زمان دیگری به آن بپیوندد.* همکاری راهبردی ایران و چینبه نوشته این گزارش، آنچه موضوع را پیچیده می‌کند این است که ایران و چین در حال نهایی کردن همکاری راهبری 25 ساله هستند که شامل مشارکت چین یک پالایشگاه نفت در منطقه آزاد چابهار و احتمالا نقش بیشتر این کشور در این بندر خواهد بود.مقامات ایران گزارشی مبنی بر اینکه بندر چابهار جایی که هند در آن حضور دارد، را به چینی ها اجاره داده شود، رد می‌کنند. با این حال، ایران سال گذشته یک همکاری میان بندر گوادر که چین در آن فعال است با بندر چابهار مطرح و همچنین منافعی در بندر جاسک در 350 کیلومتری بندر چابهار و در منطقه آزاد چابهار پیشنهاد کرده است.سفیر پیشین هند در ایران گفت هر کدام از این احتمالات که به روابط راهبردی ایران و هند و استفاده از بندر چابهار تجاوز کند، باید به دقت از سوی دهلی نو رصد شود.وی هشدار داد: «جاسک در غرب چابهار و در نزدیکی تنگه هرمز است. بنابراین چین کنترل خود را در امتداد سواحل پاکستان و ایران گسترش می دهد.»انتهای پیام/ب
به گزارش خبرنگار اقتصادی خبرگزاری فارس، محمد اسلامی در مراسم افتتاح مرکز جهادی پیشرفت راه‌آهن که با حضور معاون علمی فناوری رئیس‌جمهور در شرکت راه‌آهن برگزار شد، اظهار داشت: از مسائل حائز اهمیت پیشرفت باور توانستن و اعتماد به سرمایه ملی به ویژه اعتماد به سرمایه انسانی و جوانان است.وی ادامه داد:‌امروز مرکز جهادی پیشرفت راه‌آهن افتتاح شد، ما شیوه‌های سنتی که فاصله زیادی با بهره‌وری داشته و امید به تحول و نوآوری را تشویق نمی‌کند را نمی‌پسندیم و سعی می‌کنیم به وضعیت جدید ورود کنیم.وزیر راه و شهرسازی گفت: فناوری‌های نوظهور مورد توجه قرار می‌گیرند، نیروی انسانی از ظرفیت‌ها و وضعیت مهارتی ارزیابی می‌شوند و نحوه استفاده حداکثری از توان آنها برنامه‌ریزی می‌شود.اسلامی اضافه کرد: توسعه زیرساخت‌های تحول و رویکرد توسعه و نواقص موجود و جهت‌گیری‌های توسعه‌ای برای استفاده حداکثری از ریل و رشد سهم ریل در ترانزیت بار در این بخش دنبال می‌شود تا سهم حداکثری راه‌آهن در بار و ترانزیت محقق شود.وی گفت: این موضوع با برنامه پژوهشی در 24 صورت مسئله احصاء شده و در دستور کار مرکز جهادی پیشرفت راه‌آهن قرار دارد.وزیر راه و شهرسازی ادامه داد:‌سهم راه‌آهن در سفرها و جابجایی بار و تاثیر آن در کاهش مخاطرات سفر نسبت به جاده، ارتقا ایمنی ریلی و کاهش مصرف سوخت در برنامه‌های این مرکز تبیین شده است.اسلامی گفت:‌در تفاهم نامه با وزارت نفت موضوع ماده 12 و طرح نوسازی ناوگان ریلی و جاده‌ای موجب می‌شود در کاهش مصرف سوخت و افزایش بهره‌وری گام‌های متفاوتی برداریم که یکی از منابع آن همین تبصره 18 است.وی اضافه کرد: در حوزه ریلی هدف امسال ما ورود 2 هزار دستگاه انواع واگن بار و مسافر و لکوموتیو است. پارسال 788 دستگاه واگن و ناوگان وارد شبکه شد، امسال هم دو هزار دستگاه وارد شبکه می‌شود.وزیر راه و شهرسازی تصریح کرد: برای استفاده از ظرفیت بخش خصوصی برنامه در اجرای طرح جامع لجستیک دنبال می‌کنیم. تفاهم نامه 8 هزار میلیارد تومانی با ایمیدرو و شرکت‌های صنعتی امضا شد تا 720 کیلومتر خط آهن بافق- سنگان احداث شود تا حجم حمل بار مسیر به دو برابر افزایش یابد.اسلامی افزود: تبدیل آپرین به مرکز ملی لجستیک در قالب تفاهم نامه 2هزار میلیارد تومانی با بخش خصوصی امضا شد تا سیلوی 350 هزار تنی و واگن حمل غلات راه‌اندازی شود.انتهای پیام/
اخبار شرکتها؛ ایکوپرس – یاسر رایگانی سخنگوی سازمان تعزیرات حکومتی گفت: این سازمان برای جلوگیری از تضییع حقوق  مصرف کنندگان، صدای خودروسازان و مردم  است و عدم تاخیر در اعلام قیمت‌های جدید خودرو، هم خودروساز و هم مصرف کنندگان را متضرر می کند و در این بین سود به جیب دلالان می‌رود.وی تاکید کرد: ایران خودرو با تمام مشکلات موجود، با طراحی و تولید محصولات جدید و مطابق با سلیقه مصرف‌کنندگان پیشگام در جهش تولید در صنعت کشور است.سخنگوی سازمان تعزیرات حکومتی خاطرنشان ساخت: تلاش های صورت گرفته در زمینه عرضه محصولات جدید و نهضت داخلی سازی قطعات در ایران خودرو در سال جهش تولید قابل تقدیراست.رایگانی خاطرنشان کرد: خودروهای کسری‌دار در ایران خودرو، عموما نقص قطعات الکترونیکی دارند و این شرکت در تلاش است این مشکل برطرف شود و  هیچ احتکاری وجود ندارد.سخنگوی سازمان تعزیرات تصریح کرد: استفاده از لفظ احتکار در مورد خودروسازان و ایران خودرو در شرایط تحریم که خطوط تولید را سرپا نگه داشته‌اند، درست نیست.در این بازدید فرشاد مقیمی، مدیر عامل گروه صنعتی ایران خودرو، سخنگوی سازمان تعزیرات حکومتی را همراهی کرد.انتهای پیام/ب
به گزارش خبرنگار اقتصادی خبرگزاری فارس، محمد اسلامی در حاشیه مراسم افتتاح مرکز جهادی پیشرفت راه‌آهن، در جمع خبرنگاران در پاسخ به این سؤال که اگر مردم عوارض آزادراهی به صورت الکترونیک را پرداخت نکنند چه مشکلی در ادامه پروژه الکترونیکی شدن آزاد راه‌ها رخ خواهد داد،‌توضیح داد:امیدوارم مردم کمک کنند، طرح‌های تکمیلی برای الکترونیکی کردن آزادراه‌ها نیازمند همکاری مردم است.وی ادامه داد:‌در 4 آزادراه پروژه الکترونیکی کردن عوارض را شروع کردیم و اگر مردم نسبت به پرداخت الکترونیکی عوارض آزادراهی کم کاری کنند مجبوریم برگردانیم، ‌سرمایه‌گذار نمی‌تواند اقساط تسهیلات را پرداخت کند و باید مردم عوارض الکترونیک را به موقع پرداخت کنند تا ما از الکترونیکی کردن عوارض آزادراهی در ادامه منصرف نشویم.* پیشنهاد به ذوب‌آهن برای ساخت ریل‌های 80 متریوزیر راه و شهرسازی بیان کرد:‌در پروژه‌ای ریلی برای ساخت از ریل‌های 36 متری استفاده می‌شود و من جایی ندیدم ریل‌ها را نصف کنند.اسلامی این را در پاسخ به سؤال یک خبرنگار مبنی بر نصف کردن ریل‌های 36 متری و تبدیل آن به دو ریل18 متری گفت و افزود:‌ امیدواریم ذوب‌آهن درخواست ما را که ساخت ریل 80 متری است انجام دهد؛ راه‌آهن تجهیزات حمل ریل 80 متری را دارد و شرکت ساخت هم ریل‌های 36 متری را نصب می‌کنند و من ندیدم جایی این ریل‌ها نصف شود.* آخرین وضعیت ثبت‌نام ناوگان کامیونی فرسوده/ تشکیل پرونده در حال انجام استاسلامی در پاسخ به سؤال خبرنگار فارس مبنی بر آخرین وضعیت نوسازی ناوگان کامیونی گفت: 5 خرداد ثبت‌نام‌ها برای نوسازی ناوگان کامیونی آغاز شد و تا 10 تیر 99 ثبت‌نام‌ها ادامه یافت.وی افزود:‌مؤسسات ثبت نام کننده و بخش‌های متقاضی در حال تشکیل پرونده هستند،‌مذاکره با شرکت‌های داخلی سازنده که تولید کامیون با مشخصات مورد نظر راهداری انجام می‌دهند صورت گرفته است. همچنین با وزارت نفت از محل ماده 12 هماهنگ کرده‌ایم.وزیر راه و شهرسازی تصریح کرد: به محض اینکه قرارداد سه جانبه نوسازی کامیون‌ها بین بانک عامل،‌خودروساز و راهداری آماده شود اطلاع رسانی می‌کنیم.انتهای پیام/
به گزارش خبرگزاری فارس به نقل از کشتیرانی جمهوری اسلامی ایران با ورود کشتی کلاول به بندرعباس محمدرضا مدرس خیابانی، مدیرعامل کشتیرانی جمهوری اسلامی ایران از طریق ویدئو کنفرانس با فرمانده این کشتی دیدار و گفت و گو کرد.مدرس خیابانی در این دیدار ویدئو کنفرانسی بیان داشت: کاری که شما عزیزان انجام دادید در تاریخ به یادگار خواهد ماند. شاید شما عزیزان در کوران کار بودید و اهمیت این موضوع خیلی برایتان قابل لمس نبود، ولی این اقدام شما ایران و دنیا را تحت تأثیر قرار داد و همه مقهور زحمات و شجاعت‌های شما شدند.وی افزود: ان شاءا... با مرتفع شدن مشکلات ناشی از کرونا بتوانیم از نزدیک با شما و تمام همکارانی که همراه شما در این سفر بودند در تهران و جنوب کشور دیدار داشته باشیم.وی افزود: بی تردید افتخاری که شما آفریدید هم برای خودتان، هم برای کشتیرانی و هم برای کشور ماندگار خواهد ماند.در ادامه این گفت ‌وگو کاپیتان دانایی‌کنارسری فرمانده کشتی کلاول ضمن تشکر از حسن توجه مدیرعامل کشتیرانی جمهوری اسلامی ایران گفت: در این سفر دوستان به صورت حرفه‌ای و با روحیه بالا به من کمک کردند.از حمایت‌های کارکنان خشکی تشکر می‌کنم و افتخار می‌کنیم که در این امر خطیر نقشی داشتیم و با افتخار در این شرکت خدمت می‌کنیم.انتهای پیام/ب
به گزارش خبرنگار اقتصاد بین‌الملل خبرگزاری فارس به نقل از اسپوتنیک، شرکت هوآوی طی بیانیه‌ای اعلام کرد در نیمه نخست سال جاری شاهد افزایش 13.1 درصدی درآمد خود بوده است.بر همین اساس  هوآوی 64.8 میلیارد دلار درآمد داشته و این در حالی است که شاهد افزایش تحریم‌ها علیه این شرکت توسط آمریکا بودیم و ادامه حضور این شرکت چینی در توسعه شبکه مخابرات نسل پنجم برخی کشورها هم در اثر فشارهای کاخ سفید در هاله‌ای از ابهام قرار دارد.ترازنامه هوآوی نشان می‌دهد که از درآمد اعلام شده 9.2 درصد سوخت خالص بوده است.بخش قابل توجهی از این افزایش فروش هوآوی مربوط به نیمه دوم سال جاری بوده است چرا که بر اساس آمار ماه آوریل هوآوی در سه ماهه نخست درآمد هوآوی تنها 1.4 درصد نسبت به مدت مشابه سال گذشته افزایش داشته است.دولت آمریکا در ماه می با اعمال تحریم‌های بیشتر علیه هوآوی دسترسی این شرکت به تجهیزات الکترونیکی تولید آمریکا را سخت‌تر کرد.این اقدامات همچنین باعث شد تا در حالی که دولت انگلیس در ماه ژانویه مجوز حضور هوآوی در توسعه شبکه مخابرات نسل پنجم این کشور را صادر کرد اما اخیرا در این تصمیم خود تجدید نظر کند.اخیرا مرکز ملی امنیت سایبری انگلیس بر تبعیت ضمنی از تحریم‌های آمریکا اعلام کرده است که دیگر نمی‌تواند اجازه خطر استفاده از تجهیزات هوآوی در شبکه 5G را بدهند.انتهای پیام/
به گزارش خبرنگار اقتصاد بین‌الملل خبرگزاری فارس به نقل از رویترز، وزارت خزانه‌داری آمریکا شب گذشته اعلام کرد به دلیل تداوم مخارج سنگین اجرای بسته‌های کمک اقتصادی در بحران کرونا از یک سو و کاهش درآمدهای مالیاتی از سوی دیگر دولت فدرال آمریکا در ماه ژوئن شاهد رسیدن کسری بودجه به رقم 864 میلیارد دلار بوده است.در حالی شاهد چنین کسری بودجه بالایی قبل از پایان نیمه نخست سال در آمریکا هستیم که در زمان مشابه سال گذشته کسری بودجه دولت فدرال تک رقمی بود.با احتساب کسری بودجه ماه ژوئن کسری بودجه دولت فدرال از ابتدای سال تا کنون به مجموع 2.7 تریلیون دلار رسیده است.این در حالی است که بالاترین میزان کسری بودجه آمریکا در سال 2009 و با رقم 1.4 تریلیون دلار برای یک سال کامل بوده است.برخی کارشناسان بر این باورند که تا پایان سال مالی جاری کسری بودجه فدرال آمریکا به 3.8 تریلیون دلار افزایش خواهد یافت.انتهای پیام/
به گزارش خبرنگار اقتصادی خبرگزاری فارس، به منظور اجرای بندهای ۲۴ و ۲۵ سیاست‌های کلی برنامه ششم ابلاغی مقام معظم رهبری، برای توسعه حمل ونقل ریلی تفاهم نامه همکاری های مشترک در زمینه هوشمندسازی و دیجیتالی کردن شبکه ریلی با استفاده از توانمندیهای شرکت های دانش بنیان، بین راه آهن جمهوری اسلامی ایران و معاونت علمی و فناوری ریاست جمهوری به امضا رسید.این تفاهم نامه توسط سعید رسولی مدیرعامل راه آهن جمهوری اسلامی ایران واسماعیل قادری فر رئیس مرکز توسعه فناوری های راهبردی معاونت علمی و فناوری ریاست جمهوری روز سه شنبه در شرکت راه آهن به امضا رسید.همزمان با امضای این تفاهم نامه با حضور محمد اسلامی وزیر راه و شهرسازی و سورنا ستاری معاون علمی ‌و فناوری رییس‌ جمهور،مرکز جهادی پیشرفت راه آهن جمهوری اسلامی ایران نیز به بهره برداری رسید.همکاری در توسعه زیست بوم نوآوری در حوزه حمل و نقل ریلی با به ‌کارگیری حداکثر ظرفیت ها و توانمندی های داخلی با استفاده از نوآوریها و فناوریهای هوشمند در حوزه ریلی کشور، از مهمترین محورهای اجرای این تفاهم نامه بین دو طرف است.همچنین همکاری درهوشمند سازی و دیجیتالی کردن شبکه ریلی همراه با مدیریت ترافیک ایمنی و توسعه، نگهداری زیرساخت ها و ناوگان با بهره گیری از فناوریهای نوین و استارتاپ ها  به منظور ارتقا بهره وری در حمل و نقل ریلی کشور از دیگر زمینه های همکاری بین دو طرف دراین تفاهم نامه است.همکاری در ارتقای فناوری‌های تولید زیرساخت و ناوگان جدید و نوسازی آنها و  شبکه سازی شرکت های دانش بنیان با توانمندی های داخلی برای تکمیل زنجیره تامین فناوری در صنعت حمل و نقل ریلی و اقتصاد دانش بنیان ریلی و همکاری در تدوین سند توسعه فناوریهای راهبردی حمل و نقل ریلی و ارتقا سطح مهارت های نیروی انسانی در این بخش از دیگر برنامه های همکاریهای شرکت راه آهن و مرکز توسعه فناوریهای راهبردی معاونت علمی و فناوری ریاست جمهوری، در این تفاهم نامه خواهد بود.دوطرف دراین تفاهم نامه موافقت کردند که در زمینه برقی سازی شبکه و ناوگان ریلی، ایجاد سامانه پایش مخاطرات طبیعی در شبکه و راه اندازی مرکز تست در صنعت ریلی وهمچنین استانداردسازی وصدورگواهینامه های مورد نیاز همکاری کنند.طرفین موافقت کردند در راستای اجرایی شدن این تفام نامه یک کارگروه مشترک همکاری جهت برنامه ریزی و اجرای طرح های مورد نظر و یک کارگروه فنی تشکیل شود.انتهای پیام/
"به گزارش خبرگزاری فارس، افزایش شدید قیمت‌ها در ماه‌های اخیر نگرانی‌های بسیار جدی در رابطه با نرخ تورم در ماه‌های پیش رو ایجاد کرده   موجب نااطمینانی اقتصادی مردم شده است. این نااطمینانی اقتصادی تا اندازه‌ای است که  اغلب مردم بخصوص طبقه متوسط و کم درآمد جامعه  با توجه به درآمد فعلی خود  دیگر هیچ گونه برنامه‌ریزی اقتصادی برای ماه‌های آینده و حتی روزهای پیش‌رو نمی‌توانند داشته باشند.تعریف تورم،  روند فزاینده و نامنظم افزایش قیمت در اقتصاد است و  معمولا افزایش واقعی سطح عمومی قیمت ها، با کاهش قدرت خرید واحد پولی همراه است به عبارتی برای خرید باید پول بیشتری پرداخت شود. اما آنچه که اقتصاد ما امروز با آن مواجه شده این است که تورم از  تعریف خود یعنی روند فزاینده و نامنظم افزایش قیمتها خارج شده و به افزایش قیمت انواع کالا و خدمات به شکل کاملا افسارگسیخته‌ای در آمده  است. بطوریکه قیمت ها به صورت روزانه و حتی ساعتی در حال افزایش است و فشار ناشی از این افزایش قیمت ها کمر مردم را خم کرده است. لذا باید هر چه سریعتر ابزارهای کارشناسی و علمی کنترل تورم و نقدینگی را به کار برد و به صورت چند فوریتی این معضل را به ترتیب در کوتاه مدت، میان مدت و  به صورت ریشه‌ای بلند مدت برای همیشه حل کرد.با توجه به لزوم کنترل تورم و نقدینگی  گفت وگویی با میثم خسروی کارشناس مسائل اقتصادی انجام شده که در ادامه می خوانید:* افزایش نرخ ارز علت اصلی تورم نیستفارس: یکی از مشکلات اساسی اقتصاد کشور تورم فزاینده است، تورم را در اقتصاد ایران و در شرایط فعلی کشور، چگونه می توان کنترل و مهار کرد؟خسروی: در اقتصاد ما تورم همزمان با نرخ ارز رشد می‌کند به عبارتی هنگامی که نرخ ارز افزایش می‌یابد تورم مصرف کننده و تولید کننده نیز افزایش می‌یابد. در حالی که این دو باید از هم تفکیک شوند. زیرا همزمانی این دو موضوع با هم باعث می‌شود تا برخی تصور کنند که علت اصلی تورم، افزایش نرخ ارز است و به همین دلیل دولت‌ها معمولا سعی می‌کنند که نرخ ارز را سرکوب کنند.دولت ها به اشتباه برای مهار تورم، نرخ ارز را سرکوب می کنند، در حالی که افزایش نرخ ارز علت اصلی تورم نیست.این در حالی است که جهش نرخ ارز فقط زمان تخلیه آثار تورمی نقدینگی روی سطح عمومی قیمت‌ها را تعیین می‌کند و بدان معناست که تورم انباشته‌ای وجود دارد و به محض اینکه نرخ ارز افزایش می‌یابد آن هم تخلیه می‌شود لذا علت افزایش تورم ارز نیست،  بلکه علت آن خلق نقدینگی در اقتصاد است.سال گذشته 31 درصد به نقدینگی اضافه شده در حالی که رشد اقتصادی منفی بوده است این در حالی است که به ازای پول جدیدی که به اقتصاد تزریق شده کالا و خدمات به اقتصاد اضافه نشده است.* ناترازی بانکی و بودجه‌ای پیشران رشد نقدینگی کشورفارس: برای کنترل و مهار نقدینگی چه باید کرد؟خسروی: برای مهار و کنترل تورم باید راهکارهایمان را بر روی کنترل نقدینگی متمرکز کنیم،  لذا زمانی که از کنترل تورم و مهار آن صحبت می‌کنیم باید بر روی چگونگی مهار رشد نقدینگی نیز تمرکز کنیم.مهار رشد نقدینگی معلول چند ناترازی در کشور است که اولین ناترازی، ناترازی بانک‌هاست که در واقع سیاست گذار پولی را عملا منفعل کرده است.در رابطه با مهار تورم و مهار نقدینگی، فارغ از اینکه سیاست پولی بانک مرکزی چه باید باشد، بانک‌ها را مجبور به افزایش پایه پولی در اقتصاد می‌کنند. بنابراین با افزایش پایه پولی در اقتصاد نقدینگی در اقتصاد نیز افزایش می‌یابد.پیشران رشد نقدینگی در کشور ناترازی بانکی و بودجه ای است.همان‌طور که گفته شد پیشران رشد نقدینگی،  یکسری ناترازی‌ها در اقتصاد است و اولین آن هم ناترازی بانکی است اما  ناترازی دیگر در اقتصاد  کشورمان ناترازی بودجه‌ای است، بنابراین  برای ریشه‌کن کردن تورم؛ این ناترازی‌ها یعنی ناترازی بانکی و بودجه‌ای را باید حل کنیم.اگر چه افزایش نقدینگی ممکن است در کوتاه مدت به اصطلاح آبی بر آتش باشد اما افزایش نقدینگی مانند تورم،  آتش زیر خاکستر خواهد بود و در مقاطع و مواقعی از زمان دیگر امکان مهار آن وجود نخواهد داشت.دولت‌ها در برخی مواقع برای جلوگیری از تورم اقدام به ممنوعیت‌های صادراتی و همچنین قیمت‌گذاری می‌کنند در حالی که این قبیل اقدامات تقریبا هیچ تاثیری بر مهار تورم ندارد و حتی آن کالاهایی که قیمت گذاری شده‌اند، متناسب با قیمت‌ها رشد قیمت بازار را تجربه کرده‌اند.فرمول مهار تورم ساده است و لازم است تا برای مهار آن ناترازی‌ها را در اقتصاد از بین برد و یک سری اصلاحات ساختاری در نظام پولی و مالی انجام داد.وظیفه سیاست گذار پولی آن است که تورم را مهار کند، لذا اگر متناسب با این وظیفه به سیاست‌گذار پولی اختیار داده شود و زیرساخت‌های قانونی در اختیار سیاست گذار پولی قرار گیرد تا از طریق این امکانات بتواند ناترازی‌ها را حل کند آنگاه می‌توان از مهار تورم اطمینان حاصل کرد.فارس:  اکنون شرایط تورم بسیار حاد شده بنابراین به نظر می رسد در ابتدا باید از راهکارهای کوتاه مدت و میان مدت برای مهار تورم استفاده کرد؟ راهکار کوتاه مدت برای حل معضل تورم چیست؟خسروی: بانک‌ها با اعطای تسهیلات؛ مدام در حال خلق نقدینگی هستند لذا باید نظارت بانک مرکزی روی اعطای تسهیلات را بیشتر کرد.بانک مرکزی می‌تواند بر میزان رشد ترازنامه بانک‌ها محدودیت وضع کند و از سفته بازی بانک‌ها در بازارهای مختلف جلوگیری کند.البته یکسری نقدینگی‌ها نیز باید از جامعه حذف شود و از بین برود. گفتنی است وقتی تسهیلات باز پرداخت می‌شود نقدینگی حذف می‌شود لذا به نظر می‌رسد که بانک مرکزی باید به بانک‌ها اعلام کند که پرونده 5 ساله مطالبات غیر جاری را بررسی کنند و اعلام کنند که چگونه می‌خواهند آن مطالبات را وصول کنند.بنابراین اگر برای وصول مطالبات، مشکل مقرراتی و قانونی وجود دارد آن موانع و مشکلات از طریق روش‌های ممکن برداشته شود.باید به این نکته توجه داشت که وصول تسهیلات غیر جاری 5 ساله باعث کم شدن 50 تا 100 هزار میلیارد تومان نقدینگی می‌شود و تاثیر آن بر تورم نیز کاملا مشهود خواهد بود.* 3 محور اصلی مهار تورمدر مجموع باید گفت برای مهار تورم  سه محور وجود دارد که محور اول مدیریت خلق نقدینگی جدید و محور دیگر حذف یا کاهش نقدینگی و محور سوم نیز مدیریت  و کنترل نقدینگی موجود است.البته اگر جلوی خلق نقدینگی جدید گرفته شود و حذف نقدینگی نیز انجام شود باز هم با موضوع  نقدینگی موجود مواجه خواهیم بود که برای مهار آن باید از ابزارهای مالیاتی و افزایش شفافیت تراکنش‌های بانکی استفاده کرد تا نقدینگی موجود وارد فعالیت‌های سفته بازانه و سوداگرانه نشود.لذا در صورتی که این سه اقدام را دولت‌ها انجام دهند و در کنار آن کنترل نرخ ارز و مدیریت نوسانات نرخ ارز را هم مدنظر قرار دهند، مطمئنا روند تورم تغییر خواهد کرد، اما اگر مانند قدیم  از راهکارهای سنتی مانند منع صادرات و روش‌های تعزیراتی استفاده کنیم هیچ نتیجه‌ای نخواهیم گرفت.در گزارش دفتر مطالعات اقتصادی معاونت‌های پژوهش‌های اقتصادی مجلس که در سال اواخر سال 97 منتشر شد اقداماتی برای مدیریت نقدینگی ذکر شده بود که در آنجا برای مدیریت خلق نقدینگی جدید به اعمال محدودیت رشد ترازنامه بانک‌ها به ویژه‌ بانک‌های مشکل دار اشاره شده بود.همچنین به عنوان اقدام دوم برای مدیریت خلق نقدینگی جدید نظارت شدید بر بانک‌ها به منظور ممانعت از ورود در فعالیت‌های سفته بازانه توسط شرکت‌های زیر مجموعه و سایر شاخص و کنترل اعطای تسهیلات کلان توسط مقام ناظر و کاهش نرخ سود سپرده‌های کوتاه مدت به عنوان سایر اقدامات در آن گزارش بیان شده بود.در گزارش مذکور آمده بود که برای کنترل نقدینگی موجود  انجام 5 اقدام یعنی کنترل سپرده‌های کلان و تراکنش‌های آنها و اعطای مجوز افتتاح سپرده‌های سرمایه‌گذاری دو ساله ضروری است.همچنین فروش اوراق و دارایی‌های دولتی و سپرده‌گذاری منابع حاصله در بانک‌ها (با هدف جمع‌آوری نقدینگی مردم و وارد نکردن آن به اقتصاد)، اجرای مالیات ستانی از عایدی سرمایه و ثبات بخشی به بازار ارز و سکه از دیگر اقدامات برای نقدینگی موجود است.برای کاهش حجم نقدینگی نیز دو راهکار فروش اموال مازاد بانک‌ها و تسویه مطالبات غیرجاری بدهکاران بانک‌ها با سپرده‌های این بدهکاران در بانک‌های دیگر ذکر شده است.بازگشت ارز حاصل از صادرات راهکار کوتاه مدت حل مشکلات ارزی اخیرفارس: نرخ ارز را چگونه می‌توان کنترل کرد؟ ظاهرا تاکنون راهکار موثری برای کنترل نرخ ارز صورت نگرفته که این چنین هر چند وقت یکبار با افزایش شدید و شوک آور نرخ ارز مواجه می شویم.خسروی: مسئله نرخ ارز اکنون بازگشت نرخ ارز حاصل از صادرات است. صادر کننده باید ارز حاصل از صادرات را به چرخه اقتصادی کشور بازگرداند و بانک مرکزی نیز ابزار آن را دارد.هر صادر کننده‌ای قطعا در شبکه بانکی کشور حساب بانکی دارد لذا بانک مرکزی از این ابزار می تواند استفاده کند و حساب چند صادر کننده که ارز حاصل از صادرات خود را باز نگردانده‌اند مسدود کند. قطعا چنین اقدامی منجر به بازگشت ارز حاصل از صادرات خواهد شد.با این اقدام مطمئنا مسئله پیک نرخ ارز حل می‌شود و سپس می‌توان با استفاده از بسته ساختاری نرخ ارز که آن هم وابسته به کنترل نقدینگی است جلوی جهش نرخ ارز را گرفت.این راهکار، روش کوتاه مدت کنترل نرخ ارز است و برای برقراری تعادل نرخ ارز در کوتاه مدت فعلا چاره‌ای جز بهره گیری از این روش  این نیست.* بی‌تدبیری های دولت در بازار بورس* فارس: آیا رشد جهشی بازار بورس نقشی در دادن سینگال به بازارهای موازی از جمله ارز و مسکن و ... دارد؟خسروی: خیر در مورد بازار بورس این طور نیست. زیرا بازار بورس از بازار ارز و انتظارات تورمی مردم تاثیر می‌پذیرد و نمی‌توان به طور دقیق از تاثیر معکوس آن صحبت کرد.وقتی نرخ ارز افزایش می‌یابد و نقدینگی رشد می‌کند عاملان اقتصادی این سیگنال را دریافت می‌کنند که تورمی در راه خواهد بود. بنابراین سعی می‌کنند با دارایی‌های مختلف ریسک تورم را پوشش دهند و در برابر تورم سپری برای خود درست کنند. لذا عده زیادی در بورس این سپر را برای خود ایجاد کرده‌اند.البته از بی‌تدبیری دولت هم نمی‌توان چشم پوشی کرد زیرا بازار بورس یک بازار ریسکی در اقتصاد محسوب می‌شود لذا وقتی دولت از این بازار حمایت می‌کند یعنی عملا هزینه ریسک این بازار را کاهش می‌دهد و بنابراین مردم تصور می‌کنند که چون دولت به آنها گفته که وارد این بازار شوند اگر در این بازار دچار ضرر و زیان شوند دولت نیز آن را جبران خواهد کرد.با توجه به حمایت‌های دولت از بازار بورس بسیاری از مردم اقدام به تعدیل سپرده‌های بانکی خود کرده‌اند و افراد ریسک گریزی که جز به بانک‌ها اعتماد نداشته‌اند، پولشان را وارد بازار بورس کرده‌اند و شرایط به گونه‌ای شده که در حال حاضر رشد نرخ بورس از رشد نرخ ارز بیشتر است.دولت‌ها هیچ گاه  به مردم توصیه نکرده‌اند که وارد بازار ارز شوند ضمن اینکه بازار ارز همیشه بازار پرریسکی است اما در مورد بازار بورس شاهد هستیم که دولت مدام مردم را تشویق به حضور در این بازار می‌کند.نکته دیگر درباره افزایش نرخ رشد بورس عرضه سهام‌های شاخص ساز از قبیل صندوق قابل معامله بورسی ETF و استقبال مردم برای خرید سهام این صندوق‌ها بود.گفت‌وگو از: سندس معتمد منفردانتهای پیام/"
به گزارش خبرگزاری فارس به نقل از ایمیدرو، خداداد غریب پور تصریح کرد: مقرر شده با هدف توسعه ساخت داخل و حمایت از تولیدکنندگان داخلی، صندوق بیمه سرمایه گذاری فعالیت های معدنی تا 4 درصد از سود تسهیلات را به صورت یارانه در اختیار معدنکارانی که به این شیوه اقدام می کنند،‌ پرداخت کند.وی با اشاره به سیاست های ایمیدرو در تقویت تولیدات داخلی، اظهار داشت: مجموعه این اقدامات سبب تحقق شعار جهش تولید می شود.وی تصریح کرد: پیش از این، ایمیدرو با پیشنهاد صندوق بیمه سرمایه گذاری فعالیت های معدنی مبنی بر حمایت از سازندگان ماشین آلات معدنی،‌ موافقت کرده بود و به تازگی مصوبه هیات عامل ایمیدرو در این باره نیز صادر شده است.انتهای پیام/
به گزارش خبرگزاری فارس به نقل از شادا، بر اساس مصوبات جلسه امروز شورای عالی بورس که به ریاست وزیر اقتصاد برگزار شد، ۵۰ درصد از کارمزد سازمان بورس کاهش یافتحسن قالیباف اصل دبیر شورای عالی بورس و اوراق بهادار پس از برگزاری یکصد و هشتاد و پنجمین جلسه این شورا گفت: بر اساس مصوبات جلسه امروز شورای عالی بورس که به ریاست وزیر اقتصاد برگزار شد، ۵۰ درصد از کارمزد سازمان بورس کاهش یافت.۳۰ درصد از این کاهش کارمزد، جهت حمایت از بازار بورس به صندوق تثبیت بازار تخصیص می یابد.وزیر امور اقتصادی و دارایی برگزار شد، اظهار داشت: بر اساس تصمیم شورای عالی بورس مقرر شد ۵۰ درصد از کارمزد این سازمان کاهش پیدا کند.قالیباف اصل افزود: طبق مصوبه این شورا ۵۰ درصد از کارمزد این سازمان کاهش می یابد  که  ۳۰ درصد از این کاهش کارمزد ، به صندوق تثبیت بازار تخصیص خواهد یافت.قالیباف اصل تصریح کرد: هدف از این تخصیص، تثبیت و حمایت از بازار در زمان نیاز است.انتهای پیام/ب
حسام حبیب‌الله در گفت‌وگو با خبرنگار اقتصادی خبرگزاری فارس با اشاره به فعالیت سامانه پیامکی استعلام چک صیادی اظهارداشت: این سامانه که با سرشماره پیامکی 701701 امکان استعلام چک های صیادی را برای عموم مردم فراهم می‌کند به عنوان یک پروژه مشترک بین شرکت خدمات انفورماتیک وابسته به بانک مرکزی و شرکت پرداخت اول کیش (جیرینگ) وابسته به همراه اول آغاز به فعالیت کرد که براساس آن گیرنده چک می‌تواند قبل از پذیرش چک از سامانه طراحی شده وضعیت صاحب چک را در زمینه چک برگشتی و میزان چک‌های صادره شده استعلام کند.وی افزود: تا قبل از 20 خرداد سال 99 روال اجرای این خدمات بدین صورت بود که بعد از آنکه درخواست استعلام به سامانه 70171 پیامک می‌شد، سامانه هزینه این سرویس را به اطلاع متقاضی رسانده و در صورت ابراز تمایل متقاضی پاسخ کاربر ارسال میگردید. بعد از موافقت، نتیجه استعلام را اعلام می‌کرد و هزینه استعلام در قبوض پایان دوره درج می‌شد.مدیرعامل شرکت جیرینگ تصریح کرد: این خدمت همواره وجود داشت و استفاده می‌شد اما براساس مصوبه 300 کمیسیون تنظیم مقررات و ارتباطات فرایند به این صورت شد که کاربر در ابتدا باید کیف پول الکترونیکی خود را شارژ کند و سپس از خدمات مذکور استفاده نماید. بر این اساس از 20 خرداد هر سه اپراتور تلفن همراه ملزم به اجرایی کردن مصوبه شدند و به همین دلیل کسانی که کیف پول الکترونیکی خود را شاژر نکرده‌اند نمی‌توانند از امکان استعلام چک استفاده کنند.حبیب الله افزود: سازمان تنظیم مقررات و ارتباطات رادیویی به هر سه اپراتور ابلاغ نمود که کاربران اپراتورها کلیه خدمات ارزش افزوده را در صورت خرید اعتبار اولیه میتوانند دریافت کنند و بر این اساس کسانی که می‌خواهند از سامانه استعلام چک استعلام کنند، باید کیف پول الکترونیکی خود را شارژ کنند.مدیرعامل شرکت جیرینگ با بیان اینکه چون برخی کاربران از این تغییر مطلع نیستند کیف پول خود را شارژ نمی‌کنند، گفت:کاربران همراه اول می‌توانند با گرفتن شماره #80* کیف پول الکتروینکی خود را شارژ کرده و از خدمت استعلام چک بهره‌مند شوند.انتهای پیام/
به گزارش خبرگزاری فارس به نقل از پایگاه اطلاع رسانی وزارت جهاد کشاورزی، مسعود منصور در مراسم امضای تفاهم نامه همکاری مشترک بین سازمان جنگل‌ها و مراتع کشور و سازمان بسیج سازندگی، همکاری با بسیج و استفاده از ظرفیت‌های مردمی در راستای حفظ جنگل‌ها را از اهداف این تفاهم‌نامه عنوان کرد و افزود: براساس این تفاهم نامه، از این پس از حفاظت از جنگل‌ها گرفته تا آبخیزداری و در ‌همه عرصه‌های منابع ‌طبیعی، از ظرفیت بسیج سازندگی و در قالب این طرح استفاده خواهیم کرد.وی اضافه کرد: بسیج سازندگی در تعاونی‌ها و تشکل‌ها با انجام تشریفات ساده و روان در اجرای طرح‌های منابع‌ طبیعی، مشارکت خواهد کرد.معاون وزیر در سازمان جنگل‌ها و مراتع کشور با اشاره به این که منابع طبیعی یک ثروت عمومی متعلق به مردم است، گفت: حفظ، توسعه و بهره‌برداری از منابع طبیعی نیز بدون مشارکت مردم امکان‌پذیر نخواهد بود.وی ادامه داد: سازمان جنگل‌ها، مراتع و آبخیزداری کشور فعالیت‌هایی را در خصوص بهره‌برداری، حفظ و احیای جنگل‌ها انجام می‌دهد و لازم است در این خصوص عموم مردم در قالب اجرای طرح‌ها همراه این سازمان باشند.منصور با اشاره به اینکه نماد بارز همراهی مردم، بسیج است، یادآور شد: بنابراین تفاهمنامه مابین سازمان جنگل ها، مراتع و آبخیزداری کشور و سازمان بسیج سازندگی منعقد شده تا بسیج سازندگی به همراه تشکل‌های خود در کنار جوامع محلی که به نوعی بهره‌بردار محسوب می‌شوند، سازماندهی شوند تا برنامه‌ها و اهداف این سازمان که در سال جاری به صورت جهشی برنامه‌ریزی شده است، محقق شود.رئیس سازمان جنگل‌ها، مراتع و آبخیزداری کشور با اشاره به سال جهش تولید، گفت: برنامه‌ریزی‌هایی در این سازمان برای سال جاری انجام شده که بسترساز تولید و در مواردی در خود تولید خواهد بود.این مسئول با اشاره به هدف‌گذاری ۳۰ هزار هکتاری برای زراعت چوب در سال جاری، یادآور شد: در حوزه گیاهان دارویی نیز که یکی از پتانسیل‌های جدی و بالقوه و جزو مصادیق اقتصاد درون‌زا و اقتصاد مقاومتی است، برنامه‌ریزی شده تا ۵۰ هزار هکتار توسعه گیاهان دارویی در عرصه مرتعی انجام شود.وی ادامه داد: همچنین ۴۰ هزار هکتار توسعه جنگل‌کاری هدف گذاری شده است.رئیس سازمان جنگل‌ها، مراتع و آبخیزداری کشور اشاره‌ای هم به اجرای طرح کاداستر داشت و گفت: امسال هدف‌گذاری جهشی ۳۰ میلیون هکتاری را ‌برای کاداستر داریم و برای اجرای این طرح هیچ محدودیت اعتباری نداریم.وی ضمن تکذیب شایعه واگذاری جنگل ها، تصریح کرد: واگذاری جنگل‌ها ممنوع است و امکان واگذاری آن وجود ندارد؛ همچنین علاوه بر ممنوعیت واگذاری جنگل‌ها نمایندگی آن از سازمان جنگل‌ها، مراتع و آبخیزداری کشور به سازمان دیگری نیز ممنوع است.منصور ادامه داد: در دهه‌های گذشته، از جنگل‌های شمال به سبب تأمین چوب برداشت انجام می‌شد که مطابق قانون در سه سال گذشته متوقف‌ شده است.*همکاری بسیج سازندگی با سازمان جنگل‌ها در راستای توسعه همه‌جانبهرئیس سازمان بسیج سازندگی کشور نیز در مراسم انعقاد تفاهم نامه بین سازمان جنگل‌ها و بسیج گفت: سازمان بسیج مستضعفین یک ابرنهاد تسهیل‌گر از دل مردم است که قدرت بسیج‌ کنندگی گسترده در سطح کشور دارد.محمد زهرایی افزود: سازمان بسیج به کمک نهادهای انقلابی، حاکمیتی و دستگاه‌های اجرایی می‌آید تا امتداد ماموریت آن‌ها را در دل مردم انجام دهد.وی با تاکید بر ظرفیت‌ و شبکه نیروی انسانی متخصص و آموزش‌ دیده بسیج، یادآور شد: این شبکه آموزش دیده و متخصص می‌تواند در انجام ماموریت دستگاه‌های اجرایی نقش آفرینی کند.رئیس سازمان بسیج سازندگی کشور در خصوص انعقاد تفاهم‌نامه بین بسیج و سازمان جنگل‌ها گفت: این تفاهم‌نامه با هدف توسعه همه‌جانبه در بخش‌های اطفای حریق، حفاظت از جنگل، مراتع، بیایان‌زدایی، آبخیزداری و مرتع‌داری منعقد شده است.وی یادآور شد: همچنین می‌توان از ظرفیت بسیج در قالب نیروی انسانی و ظرفیت صندوق‌های قرض الحسنه مردم‌یار و اشتغال‌زا در راستای اهداف تعیین شده استفاده کرد.این مسئول ادامه داد: هم‌اکنون ۱۹ هزار و ۸۵۰ صندوق قرض‌الحسنه در سراسر کشور تشکیل شده است. علاوه بر آن، بسیج ۲۳ هزار گروه جهادی از نیرو‌های جوان متعهد و آموزش دیده در اختیار دارد.زهرایی با بیان این که گروه جهاد بسیج به صورت شبکه مویرگی در ۱۶۰ هزار رده از جمله دفتر، کانون و پایگاه مقاومت در روستا‌ها و شهر‌ها سازماندهی شده است، یادآور شد: این سازماندهی‌ها می‌توانند کمک‌یار دستگاه‌های اجرایی در انجام ماموریت‌های محوله باشد.رئیس سازمان بسیج سازندگی کشور در پایان ضمن ابراز امیدواری درباره همکاری این دو سازمان، گفت: اطمینان داریم با در کنار هم قرار گفتن دو سازمان و ظرفیت آن‌ها، اهداف سازمان مراتع و جنگل‌ها محقق می‌شود و بسیج سازندگی نیز به اهداف خود که همانا مقابله با محرومیت‌زدایی، فقر و تبدیل تهدید‌ها به فرصت‌ها است، برسد.انتهای پیام/
به گزارش خبرگزاری فارس به نقل از پایگاه اطلاع رسانی وزارت جهاد کشاورزی، جواد میرعرب رضی در نشست مشترک سازمان جنگل‌ها، موسسه تحقیقات جنگل‌ها و مراتع و سازمان آب و فاضلاب کشور با موضوع راهکارهای استفاده از آب‌های نامتعارف برای توسعه زراعت چوب در محل سازمان جنگل ها برگزار شد، گفت: در سنوات گذشته با توجه به عوامل مختلف از جمله قیمت محصولات چوبی و برداشت چوب از عرصه های جنگلی به نحو شایسته‌ای به این طرح پرداخته نشده است.وی افزود: با توجه به شرایط اقتصادی و همچنین ممنوعیت برداشت چوب از جنگل‌های شمال، توسعه زراعت چوب یکی از اولویت‌های سازمان جنگل‌ها و مراتع است که در سال جاری نیز به عنوان یکی از محورهای جهش تولید در نظر گرفته شده است.این مسئول اذعان داشت: بر اساس برنامه ریزی‌های انجام شده، تا سال ۱۴۰۸ مقرر است به میزان ۳۱۵ هزار هکتار زراعت چوب توسعه یابد که برای دستیابی به این هدف باید به طور متوسط سالانه ۳۰ هزار هکتار زراعت چوب افزایش یابد.مجری زراعت چوب کشور با بیان این که طرحی در شورای اقتصاد برای استفاده از آب‌های نامتعارف در حال تصویب است، افزود: با توجه به منابع آبی محدود در کشور در صدد استفاده از آب‌های نامتعارف برای توسعه زراعت چوب هستیم .در ادامه این نشست مدیران و نمایندگان حاضر در خصوص راه های توسعه زراعت چوب و بهره برداری از آب‌های نامتعارف به بحث و تبادل نظر پرداختند.بر اساس این گزارش در این جلسه سرپرست دفتر استعدادیابی و بهره برداری منابع طبیعی سازمان جنگل‌ها، مدیرکل دفتر تحقیقات، توسعه فناوری شرکت آب و فاضلاب کشور، نماینده موسسه تحقیقات جنگل‌ها و مراتع و رئیس انجمن صنفی کارفرمایان صنایع چوب کشور حضور داشتند و شرکت مدیران کل منابع‌ طبیعی و آب فاضلاب استان‌های سمنان و قم در این جلسه نیز به صورت ویدئو کنفرانس انجام شد.انتهای پیام/
به گزارش گروه اقتصاد بین‌الملل فارس به نقل از اسپوتینک، جمعی از میلیونرهای جهان در نامه‌ای سرگشاده به دولت‌ها از آنها خواسته‌اند تا مالیات افراد ثروتمند را برای کمک به مقابله با شیوع ویروس کرونا و تبعات آن افزایش دهند.«از آن جایی که کووید 19 جهان را در بر گرفته است، میلیونرهایی نظیر ما، نقش مهمی در التیام دادن به جهان بازی می‌کنند. ما افرادی نیستیم که در بخش مراقبت‌های ویژه از افراد بیمار مراقبت کنیم. ما راننده آمبولانس نیستیم که بیماران را به بیمارستان می‌آورند. ما کسانی نیستیم که قفسه‌های فروشگاه‌ها را پر می‌کنند یا مواد غذایی در منازل تحویل می‌دهند اما ما پول داریم، بسیار هم داریم.»در این نامه آمده است: «اکنون پول زیادی نیاز است و در سال‌های آتی نیز مورد نیاز خواهد بود؛ امروز ما میلیونرهای امضاکننده این نامه از دولت‌هایمان می‌خواهیم تا مالیات افرادی نظیر ما را افزایش دهد. فورا، به میزان قابل ملاحظه و برای همیشه.»به گفته امضاکنندگان این نامه، تاثیر شیوع این بیماری بلندمدت خواهد بود و احتمالا چندین دهه به طول می‌انجامد و احتمالا میلیون‌ها نفر را در فقر فرو خواهد برد همانگونه که بسیاری در حال حاضر شغل خود را به محدودیت‌های ناشی از  شیوع ویروس کرونا از دست داده اند. بعلاوه، نزدیک یک میلیارد کودک هستند که از تحصیل بازمانده‌اند و همزمان بسیاری از آنها دسترسی به منابع آموزشی برای درس خواندن در خانه ندارند.علاوه بر اینها، حجم ناکافی سرمایه‌گذاری در سیستم سلامت عمومی در سراسر جهان به کمبود تخت‌های بیمارستانی، ماسک های محافظت‌کننده و ونتیلاتورهای لازم برای کمک به مقابله با کرونا منجر شده است.در بخش دیگری از این نامه آمده است: «مشکلاتی که در اثر کووید 19 ایجاد شده با کمک خیریه‌ها حل نخواهد شد و این موضوع ربطی به سخاوتمندی آنها ندارد. رهبران دولتی مسئولیت افزایش سرمایه‌های مورد نیاز بپذیرند و آنها را عادلانه هزینه کنند. ما می‌توانیم اطمینان بدهیم که بودجه کافی برای سیستم های درمانی، مدارس و امنیت مان را از طریق افزایش دائمی مالیات بر ثروتمندان زمین، افرادی مثل ما،  تأمین می کنیم.»این نامه به امضا 80 نفر رسیده است. ازجمله ابیگیت دیزنی، مالک شرکت والت دیزنی، ریچارد کرتیس ، فیلم‌نامه‌نویس، کارگردان و تهیه‌کننده سینما، جری گرینفیلد، موسس شرکت بستنی‌سازی بن و جری.رسانه‌ها پیش از این گزارش داده بودند شیوع ویروس کرونا باعث ثروتمندتر شدن ثروتمندان بزرگ جهان و تشدید قابل ملاحظه فاصله طبقاتی شده است. بگونه‌ای که حتی کمک‌های دولتی نیز در نهایت به جیب ثروتمندان سرازیر شده است. چنانکه بر اساس گزارش مؤسسه Americans for tax Fairness  بین روز 18 مارس تا 19 می و در طول اجرای سیاست‌های کمک اقتصادی به شرکت‌ها برای مقابله با کرونا، 600 ثروتمند برتر آمریکا شاهد افزایش مجموعا 434 میلیارد دلاری دارایی خود بوده‌اند.انتهای پیام/
به گزارش خبرگزاری فارس به نقل از روابط عمومی بانک مرکزی، بانک مرکزی همواره به تأسی از سیره پیامبر عظیم الشأن اسلام(ص) و ائمه معصومین(ع) بر حمایت و ترویج فرهنگ و سنت نیکوی قرض‌الحسنه به عنوان یکی از احکام دین مبین اسلام تاکید دارد.بر این اساس تلاش شده است با سیاست‌گذاری مقتضی و ایجاد زمینه و زیرساخت‌های لازم، گسترش و توسعه تسهیلات قرض الحسنه به عنوان یکی از اهداف و مسئولیت‌های نظام بانکی کشور که در قانون عملیات بانکی بدون ربا (بهره) نیز بر آن تاکید شده، جامعه عمل بپوشاند.در حال حاضر و در اجرای تکالیف و مسئولیت‌های یادشده بخش قابل توجهی از تسهیلات شبکه بانکی به قرض‌الحسنه اعطایی برای تامین نیازها و حوائج ضروری اقشار مختلف جامعه از جمله ازدواج، اشتغال، درمان و جبران خسارت حوادث طبیعی اختصاص می یابد. علاوه بر این با تدوین مقررات ناظر بر بانک‌ها و صندوق‌های قرض‌الحسنه و صدور مجوز در این رابطه تلاش شده تامین نیازهای مالی متقاضیان به ویژه اقشار آسیب‌پذیر، تسهیل و تسریع شود؛ همچنین با همین رویکرد طی سالیان اخیر شرکت‌های تعاونی اعتبار نیز موظف شده‌اند صرفاً در چارچوب قرض‌الحسنه فعالیت کنند.با ذکر این مقدمه در خصوص اظهارات اخیر رئیس محترم بنیاد مستضعفان انقلاب اسلامی مبنی بر اینکه «می‌خواهیم بانک قرض الحسنه تاسیس کنیم، بانک مرکزی مجوز نمی‌دهد/اگر در روزهای کرونایی بانک داشتیم، به مردم وام قرض الحسنه می‌دادیم» توضیحات زیر به منظور آگاهی عموم مردم اعلام می‌شود:- بنیاد مستضعفان انقلاب اسلامی هم‌اکنون سهامدار اصلی و عمده بانک سینا است که می‌تواند تمام منویات و مقاصد خویش در زمینه اعطای قرض‌الحسنه را بدون هیچ‌گونه محدودیتی اجرا کند.- چنانچه استفاده از ظرفیت بانک یاد شده برای این مهم مدنظر نیست، بنیاد مستضعفان می‌تواند اهداف و مأموریت‌های متصور در خصوص فعالیت متمرکز در زمینه قرض‌الحسنه اعم از تخصیص و تجهیز را به صورت مستقل، از طریق تأسیس یک صندوق قرض‌الحسنه و یا از طریق بانک سینا پیگیری کند. در حال حاضر ضوابط و مقررات موجود، اجرای هر دو روش مذکور را حمایت می‌کند.  - علاوه بر دو راهکار یاد شده چنانچه بنیاد مستضعفان در نظر دارد از طریق منابع داخلی خود به اعطای قرض‌الحسنه بپردازد، می‌تواند با بهره‌گیری از سازوکار «قرض الحسنه ویژه» که ضوابط آن در نظام پولی و بانکی کشور اجرایی شده هم از رهگذر بانک سینا و هم از طریق ایجاد صندوق قرض‌الحسنه تک شعبه‌ای عاملیت پرداخت قرض‌الحسنه از محل منابع داخلی خود را واگذار کند.  - و نکته پایانی اینکه بانک مرکزی از دیدگاه و برنامه رئیس محترم بنیاد مستضعفان استقبال و آمادگی کامل خود برای رسیدگی به هر یک از راهکارهای اشاره شده را اعلام می‌کند. بدیهی است در صورت وصول تقاضا به قید فوریت، بررسی و اقدام خواهد شد.انتهای پیام/
به گزارش خبرنگار اقتصادی خبرگزاری فارس، محمد شریعتمداری وزیر تعاون، کار و رفاه اجتماعی در روز 16 تیر ماه و در حاشیه وبینار بین‌المللی روز جهانی تعاون در محل وزارت کار به خبرنگاران اعلام کرد: دولت قرار است به زودی بخش مهمی از بدهی‌های خود به سازمان تأمین اجتماعی را پرداخت کند.به گزارش فارس، عمده بدهی دولت به تأمین اجتماعی بابت 3 درصد از حق بیمه کارگران است که طی سال‌های گذشته انباشته شده و اکنون دولت مانند رویه سال‌های قبل می‌خواهد سهام شرکت‌های زیرمجموعه خود را به سازمان تأمین اجتماعی واگذار کند.البته برخی کارشناسان از این رویه انتقاد می‌کنند که سازمان تامین اجتماعی به جای کار تخصصی تامین اجتماعی به هلدینگ بزرگی از شرکتهای رنگارنگ سابقا دولتی و حالیا تامین اجتماعی تبدیل شده و انحصار از دولتی به انحصار شبه دولتی تبدیل شده است.بر اساس مصوبه 23 تیر 99 هیأت وزیران، قرار است به پیشنهاد مشترک وزارت امور اقتصادی و دارایی، تعاون، کار و رفاه اجتماعی و سازمان برنامه و بودجه کشور و با استناد به بند «و» تبصره 2 ماده واحده قانون بودجه 99 کل کشور، دولت تصویب کرد، سهام دولت و متعلق به دولت به شرح جدول زیر پس از کسر سهام ترجیحی از تاریخ ابلاغ این تصویب‌نامه توسط سازمان خصوصی‌سازی بابت رد بخشی از دیون دولت به سازمان تأمین اجتماعی و به ارزش تقریبی 320 هزار میلیارد ریال واگذار شود.2- قیمت نهایی سهام شرکت‌های موضوع تصویب‌نامه مطابق آئین‌نامه اجرایی شیوه‌های قیمت‌گذاری بنگاه‌ها مصوب 20 اسفند 87 شورای عالی اجرای سیاست‌های کلی اصل 44 قانون اساسی و تصویب هیأت واگذاری تعیین می‌شود.سازمان خصوصی‌سازی موظف است ظرف یکسال از تاریخ ابلاغ این تصویب‌نامه قیمت سهام شرکت‌های یاد شده را مطابق آئین‌نامه مذکور جهت تصویب به هیأت وزیران ارائه نماید.همچنین در بند دیگری از این تصویب‌نامه آمده است سازمان تأمین اجتماعی مکلف است مازاد بر 17 درصد سهام خود در شرکت‌های موضوع این تصویب‌نامه را به صورت مرحله‌ای و حداکثر تا پایان سال 1399 به بخش غیر دولتی واگذار نماید. چنانچه در مهلت مقرر این امر محقق نشود، وزارت امور اقتصادی و دارایی از طریق سازمان خصوصی‌سازی مجاز است رأسا نسبت به واگذاری مازاد به 17 درصد سهام مذکور اقدام و منابع حاصل از فروش پس از کسر هزینه‌های مترتب بر واگذاری را به حساب سازمان تأمین اجتماعی پرداخت نماید.متن کامل این مصوبه را می‌توانید از اینجا +  مصوبه دولت برای تامین اجتماعی  + دریافت کنید.انتهای پیام/ب
به گزارش خبرنگار اقتصادی خبرگزاری فارس،‌ بر اساس جداول و نمودارهایی که درباره پروازهای خردادماه امسال منتشر شده است، در خردادماه 1399 میزان نشست و برخاست 31 درصد نسبت به ماه مشابه سال گذشته کاهش داشته است.بنابراین گزارش در خرداد ماه 1399 اعزام و پذیرش مسافر 47 درصد نسبت به ماه مشابه سال گذشته کاهش داشته است.در ماه مذکور ‌ارسال و پذیرش بار و پست 53 درصد نسبت به ماه مشابه سال گذشته کاهش داشته است.همچنین در خردادماه 1399 پروازهای عبوری 80 درصد نسبت به ماه مشابه سال گذشته کاهش داشته است.بنابراین گزارش طبق آمار شرکت فرودگاه‌ها، بیشترین سهم نشست و برخاست فرودگاه‌ها در خردادماه 1399 مربوط به فرودگاه مهرآباد با 35.52 درصد است.* کاهش 64 درصدی اعزام و پذیرش مسافر در 55 فرودگاه کشوربنابراین گزارش در 49 فرودگاه زیر مجموعه شرکت فرودگاه‌ها و ناوبری هوایی ایران، در سه ماهه اول سال 99 میزان نشست و برخاست نسبت به مدت مشابه سال قبل 51 درصد کاهش، اعزام و پذیرش مسافر 64 درصد کاهش و ارسال و پذیرش بار و پست 68 درصد کاهش داشته است.همچنین با احتساب 6 فرودگاه دیگر که زیر مجموعه شرکت فرودگاه‌ها نیست، شامل کیش، عسلویه، چابهار، قشم، ماهشهر و ماکو، جمعا در 55 فرودگاه کشور، میزان نشست و برخاست هواپیماها 52 درصد کاهش، اعزام و پذیرش مسافر 64 درصد کاهش و ارسال و پذیرش بار و پست 68 درصد کاهش، در سه ماه ابتدایی امسال داشته است.طبق این گزارش در فرودگاه مهرآباد میزان نشست و برخاست هواپیماها در سه ماهه ابتدای سال 99 نسبت به مدت مشابه سال قبل 41 درصد کاهش، اعزام و پذیرش مسافر 53 درصد کاهش و ارسال و پذیرش بار و پست 55 درصد کاهش دارد.در فرودگاه شهید هاشمی نژاد مشهد میزان نشست و برخاست هواپیما در سه ماهه ابتدایی امسال نسبت به مدت مشابه سال قبل 66 درصد کاهش، اعزام و پذیرش مسافر 75 درصد کاهش و ارسال و پذیرش بار و پست 80 درصد کاهش داشته است.همچنین در فرودگاه شیراز نشست و برخاست هواپیماها 54 درصد کاهش، اعزام و پذیرش مسافر 61 درصد کاهش و ارسال و پذیرش بار و پست 69 درصد کاهش داشته است.* کاهش 89 درصدی نشست و برخاست هواپیما در فرودگاه امام خمینی (ره)در فرودگاه امام خمینی(ره) در سه ماهه ابتدایی امسال میزان نشست و برخاست هواپیماها 89 درصد کاهش، اعزام و پذیرش مسافر 96 درصد کاهش و ارسال و پذیرش بار و پست نیز 81 درصد کاهش داشته است.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
‌به گزارش خبرگزاری فارس به نقل از روابط عمومی بنیاد مستضعفان، به دنبال سفر سید پرویز فتاح به منطقه چابهار و شهرستان قصرقند در استان سیستان و بلوچستان، رئیس سازمان بهزیستی کشور در نامه ای به رئیس بنیاد مستضعفان، از این بنیاد خواست تا با هدف فقرزدایی، ارتقاء سطح زندگی مددجویان این سازمان و همچنین حمایت از دهک های پایین و اقشار آسیب پذیر چابهار و قصرقند، هزینه خرید اقلام مورد نیاز خانواده های محروم این دو شهرستان را بر عهده بگیرد.بر اساس این گزارش، 790 دستگاه کولر گازی، 900 دستگاه یخچال، 1020 دستگاه اجاق گاز و همچنین اقلامی از جمله 405 دستگاه ویلچر، 10 دستگاه ویلچر برقی، 200 دستگاه چرخ خیاطی و 720 تخته فرش از دیگر اقلام مورد نیاز مددجویان محروم این دو شهرستان است.همچنین هزینه اتمام ساخت مسکن 140 خانواده مددجویان بهزیستی با هزینه 15 میلیون تومان برای هر واحد مسکونی در این 2 شهرستان و کمک نقدی به 740 خانوار پشت نوبتی این سازمان در چابهار و قصر قند، از دیگر موارد درخواستی سازمان بهزیستی در این مکاتبه است.سید پرویز فتاح با موافقت نسبت به درخواست سازمان بهزیستی، دستور واریز 15 میلیارد تومان به حساب سازمان بهزیستی را داد و در جواب این نامه تاکید کرد که این مبلغ برای تهیه این اقلام و همچنین رسیدگی به امور مددجویان و نیازمندان حاشیه چابهار و شهرستان قصرقند پرداخت می شود و سازمان بهزیستی موظف است طی 2 ماه گزارشی از اقدامات صورت گرفته را به این بنیاد اعلام کند.انتهای پیام/
به گزارش خبرگزاری فارس به نقل از صدا و سیما، سید داوود موسوی معاون نظارت بر کالا‌های مصرفی سازمان حمایت از مصرف کنندگان و تولید کنندگان گفت: مرغدار از تامین نشدن نهاده با قیمت مصوب، گله‌مند است و این چالش تولید کنندگان مرغ است.موسوی در ارتباط تصویری با بخش خبری ۲۱ شبکه یک سیما، افزود: بر اساس مصوبات ستاد تنظیم بازار، مرغ از اقلام کالا‌های گروه اول محسوب می‌شود و هر گونه تغییر قیمتی در آن، فرآیند خاصی دارد.وی با اشاره به اینکه بر اساس محاسبات کارگروه تنظیم بازار، قیمت مرغ زنده از ۸ هزار و ۵۵۰ به ۱۰ هزار تومان تغییر داشت، اضافه کرد: بر اساس این تغییر قیمت در نرخ مرغ زنده، قیمت مرغ آماده مصرف هم تغییر می‌کند که آخرین قیمت، ۱۵ هزار تومان با دامنه تغییرات (تلورانس) ۵ درصد است.آقای موسوی با بیان اینکه مشکلاتی در بخش تامین نهاده‌ها و ارز بود که در حال رفع شدن است، افزود: بر اساس اسناد و مدارک و محاسبات قیمت گذاری، قیمت مصوب، تعیین می‌شود.وی ادامه داد: اگر قیمت بازار کمتر از قیمت مصوب باشد شرکت پشتیبانی امور دام، ورود و مرغ مازاد را جمع آوری می‌کند و اگر قیمت، بیش از نرخ مصوب باشد، این شرکت، مرغ مورد نیاز را در بازار توزیع می‌کند.معاون نظارت بر کالا‌های مصرفی سازمان حمایت از مصرف کنندگان و تولید کنندگان افزود: در کارگروه تنظیم بازار مصوب شد شرکت پشتیبانی امور دام، مرغ منجمد را در بازار توزیع کند که این موضوع در حال انجام است.وی با بیان اینکه قیمت مصوب مرغ در میادین میوه و تره بار رعایت می‌شود، اضافه کرد:در دیگر مراکز عرضه، مشکلاتی از نظر رعایت نکردن قیمت مصوب وجود دارد که متاثر از قیمت مرغ زنده است.انتهای پیام/
به گزارش خبرگزاری فارس به نقل از شاتا، میثم زالی، دبیر ستاد تسهیل و رفع موانع تولید کشور با اشاره به برگزاری نود و هفتمین جلسه ستاد تسهیل و رفع موانع تولید کشور با حضور سرپرست وزارت صنعت، معدن و تجارت گفت: بر اساس گزارش ارایه شده از سوی سرپرست وزارت صنعت، معدن و تجارت در مورد دیدار با روسای قوای مجریه و قضائیه، مشکلات و مسائل پیش روی تولید و صنعت کشور با این دو قوه در میان گذاشته شده است.وی افزود: در این دیدار آیت الله رئیسی، دستوراتی را به منظور افزایش سطح همکاری دستگاه قضا با ستاد تسهیل و رفع موانع تولید صادر کرده و نسبت به تعیین نماینده ویژه‌ای نیز از سوی ایشان برای اجرایی شدن مصوبات معطل مانده در این ستاد، قول مساعدت داده‌اند.زالی ارایه پیشنهاد نحوه تعیین تکلیف بدهی ارزی واحدهای تولیدی مشمول جزء «د» بند 6 قانون بودجه سال 1388 را از جمله موارد مطرح شده در جلسه این هفته ستاد تسهیل و رفع موانع تولید دانست و خاطرنشان کرد: بر اساس گزارش ارایه شده از وضعیت بدهی بانکی واحدهای تولیدی، مشخص شد که وضعیت بدهی بانکی حدود 120 واحد تولیدی بلاتکلیف است و در صورتی که تکلیف این واحدها هر چه زودتر مشخص نشود، با قرار گرفتن در فهرست بدهکاران غیرجاری و محرومیت از خدمات بانکی، خطر بروز مشکلات بسیار برای این واحدها وجود دارد.وی خاطرنشان کرد: تعلیق محدودیت‌های مندرج در مواد 5 و 21 قانون اصلاح قانون صدور چک» در سال جهش تولید محور دیگر این جلسه بود، به خصوص اینکه پیش از این، واحدهایی با حداقل 100 کارگر که به دلیل چک برگشتی دچار محدودیت های این دو ماده قانونی مثل دریافت دسته چک و صدور چک جدید در سامانه صیاد و استفاده از چک موردی و همچنین افتتاح حساب یا دریافت تسهیلات بانکی شده بودند، از این محدودیت ها مستثنی می‌شدند. اما اکنون در جلسه ستاد تسهیل و رفع موانع تولید، مقرر شد تولیدکنندگان دارای 50 شاغل به بالا نیز از این شروط مستثنی شوند که پیشنهاد مربوطه به هیات وزیران منعکس خواهد شد تا با بهره مندی واحدهای تولیدی دارای چک برگشتی از خدمات بانکی، از تعطیلی این واحدها جلوگیری شود.زالی اضافه کرد: آخرین دستور جلسه امروز، اعلام تسهیلات بانکی مورد نیاز در بخش صنعت و معدن در سال جاری به منظور حفظ وضعیت موجود و تحقق جهش تولید بود که توسط معاونت طرح و برنامه وزارت صمت ارائه شد و مقرر گردید بانک مرکزی جمهوری اسلامی ایران، در جلسه بعدی ستاد، در خصوص نحوه پرداخت تسهیلات تا پایان سال به تفکیک بانکهای عامل، گزارش لازم را ارائه کند.انتهای پیام/
به گزارش خبرنگار اقتصادی خبرگزاری فارس، بورس اوراق بهادار تهران بعد از 53 سال سابقه در ایران، امسال مورد توجه مردم برای سرمایه‌گذاری قرار گرفته است، به گونه‌ای که در سال‌های قبل سالانه بین 50 تا 60 هزار نفر وارد این بازار می‌شدند و کل کدهای سهامداری به حدود 7 میلیون نفر می‌رسید، اما امسال به گفته حسین فهیمی مدیرعامل شرکت سپرده‌گذاری مرکزی اوراق بهادار و تسویه وجوه، روزانه 100 هزار کد معاملاتی جدید صادر می‌شود و در سال جاری فقط 4 میلیون کد سهامداری جدید غیر از سهام عدالت صادر شده است.همچنین برای 49 میلیون و 121 هزار و571 نفر سهامدار عدالت هم کد بورسی صادر شده است.با توجه به اینکه ویژگی حضور عامه مردم با سرمایه‌های خُرد و اندک این است که معمولاً سهام اندک در حد 500 تا 2 هزار سهم از هر شرکت را دارند و مردم به توصیه کارشناسان سعی می‌کنند، پرتفوی سهام خود را متنوع کنند، بنابراین از هر شرکت تعداد اندکی سهام دارند.مسئله این است که برای گرفتن سود سالانه سهام خُرد و پراکنده اگر بخواهند برای هر شرکتی که سهام آن را دارند، به روش جداگانه‌ای سود دریافت کنند، وقت و انرژی و هزینه سهامداران تلف می‌شود.به گفته کارشناسان، با توجه به اینکه سامانه جامع اطلاعات مشتریان سجام طراحی شده و تمام اطلاعات مالی، شماره حساب بانکی، تلفن همراه به نام، ایمیل، کدپستی و سایر مشخصات مشتریان بورس در سجام اعلام شده است، اکنون نوبت استفاده از این سامانه جامع است و اینکه شرکت‌ها برای واریز سود سهام خود از طریق سجام اقدام کنند.در این زمینه بیش از 85 هزار و 447 نفر از مخاطبان سامانه «فارس من» با ثبت موضوع «لزوم واریز سود سهام از طریق سجام»، خواستار پیگیری مسئله و پاسخ مسئولان شدند.خبرنگار فارس، وقتی متوجه شد مجمع عمومی شرکت سرمایه‌گذاری کشاورزی کوثر در 31 تیر ماه 99 قرار است، مجمع عمومی خود را برگزار کند، از طرفی با نامه‌ای از عبدالامیر باروت‌کوب مدیرعامل سرمایه‌گذاری کشاورزی کوثر در کدال روبه‌رو شد که طبق آن، برنامه‌ زمان‌بندی پرداخت سود سال منتهی به 29 اسفند 98 پیشنهادی هیأت مدیره به مجمع را این گونه اعلام کرد.سهامداران حقیقی می‌توانند جهت دریافت سود سهام از تاریخ 30 مهر 99 با در دست داشتن اصل کارت ملی به هریک از شعب بانک کشاورزی مراجعه کنند.همچنین پرداخت سود سهام به صندوق‌های سرمایه‌گذاری و سبدگردان از تاریخ 30 آبان 99 و پس از ارائه درخواست کتبی صورت خواهد گرفت و پرداخت سود به سهامداران حقوقی از تاریخ 30 آذر 99 و ظرف مدت قانونی و با ارائه درخواست کتبی صورت خواهد گرفت.همچنین در این نامه ذکر شده: سهامداران حقیقی هنگام مراجعه به شعب بانک کشاورزی باید اصل کارت ملی را به همراه داشته باشند و با توجه به اینکه پرداخت سود سهام به صندوق‌ها، سبدهای سرمایه‌گذاری و سهامداران حقوقی از طریق واریز به حسب صورت می‌گیرد، لذا اعلام شماره حساب و شماره شبا در درخواست کتبی الزامی است.در این زمینه خبرنگار فارس با مسئول امور سهام شرکت سرمایه‌گذاری کشاورزی کوثر تماس گرفت که آیا با توجه به اعلام شماره شبای مشتریان در سامانه سجام قصد ندارید، برای راحتی کارها سود سهام را از طریق سجام واریز کنید، گفت: در این زمینه مشکلاتی وجود داشت که تصمیم گرفتیم سود از طریق بانک واریز شود، زیرا از بانک راحت‌تر می‌توان سود دریافت کرد.وی تأکید کرد: امسال اولین سال مجمع این شرکت است و شرکت‌هایی که از چند سال پیش در بورس حضور دارند، اطلاعات شبای مشتریان خود را  دارند و ما تازه به بورس آمده‌ایم و سامانه سجام هم اطلاعات به ما نمی‌دهد.مسئول امور سهام زکوثر گفت: امیدواریم از سال‌های بعد با دریافت شماره شبای مشتریان، سود سهام را واریز کنیم.وی همچنین گفت: برخی شرکت‌های دیگر که تصمیم گرفتند سود سالانه سهام را از طریق سجام واریز کنند، سهامداران گلایه کرده بودند که با تأخیر سود خود را دریافت کردند، درحالی که شرکت می‌گفت: پول سود سهام را واریز کرده، اما سهامدار می‌گفت، سود خود را دریافت نکرده است، بنابراین ما تصمیم گرفتیم، بهترین مسیر را از طریق بانک کشاورزی انتخاب کنیم.انتهای پیام/ب
"محمد لاهوتی در گفتگو با خبرنگار اقتصادی خبرگزاری فارس با اشاره به انتشار بسته سیاستی بازگشت ارز حاصل از صادرات سال 99، گفت: در حالی بسته رفع تعهد ارزی سال 99 و نیز تکالیف باقیمانده صادرکنندگان در بازگشت ارز صادراتی سال‌های 97 و 98 از سوی بانک مرکزی منتشر شده که پیش از این در اردیبهشت ماه امسال، بانک مرکزی رفع تعهد ارزی سال 98 و 99 را مانند سال 97 اعلام کرده بود و پس از آن نیز 31 تیرماه نیز آخرین فرصت رفع تعهد ارزی سال 98 اعلام شد.رئیس کنفدراسیون صادرات ایران، افزود: در دستورالعمل ابلاغی از سوی بانک مرکزی در اردیبهشت ماه، تاکید شده بود که  100 درصد ارز حاصل از صادرات سال 98 و 99 باید به کشور برگردد که این امر، مورد نقد جدی اتاق بازرگانی در خصوص حذف 20 درصد و عددی که برای تعدیل نرخ پایه صادراتی بود، واقع شد؛ در حالی که بعد از گذشت کمتر از دو ماه در شرایطی که نزدیک به اتمام زمان اعلام شده سال 98 هستیم، بسته جدید رفع تعهد ارزی از سوی بانک مرکزی ابلاغ شده که به صورت کلی، شرایط متفاوتی را نسبت به اعلام اردیبهشت، پیش روی صادرکنندگان قرار می‌دهد.وی تصریح کرد: علیرغم اینکه قرار بود در دولت دوازدهم بخشنامه‌های خلق‌الساعه و سیاست‌های آنی صادر نشود و حتما از ثبات قوانین برخوردار باشیم، بدون هیچ توضیحی از سوی بانک مرکزی، بسته جدید سیاستی بازگشت ارز حاصل از صادرات سال 99 صادر شده و در 23 تیرماه 99، صادرات از اول فروردین سال 99 را تعیین تکلیف می‌کند که نشانگر عطف به ماسبق شدن بخشنامه‌ است.به گفته لاهوتی، روش واردات در مقابل صادرات که به عقیده فعالان اقتصادی، تنها روش کارآمد و امکانپذیر در شرایط کنونی برای بازگشت ارز حاصل از صادرات حداقل در بخش سایر کالاها که صادرکنندگان کوچک و متوسط را در برمی‌گیرد که بیشترین تعداد کارت بازرگانی و ایجاد  اشتغال را در اختیار دارند، می تواند مورد  استفاده قرار گیرد، در این بسته حذف شده و این یکی از نقاط ضعف جدی بسته جدید است.وی اظهار داشت: اشکال دیگر این دستورالعمل اجرا از اول سال جاری است و عملا  به گذشته برگشته که این برخلاف تمامی قوانین تجارت کشور است؛ نکته بعدی  زمان 4 ماه و عواقب بعدی آن است که با توجه به شرایط تحریمی،بسیار زمان کمی برای بازگشت ارز صادراتی است و متاسفانه کالاهایی را داریم که ماهها در بنادر کشورهای دیگر به منظور تغییر اسناد در سایه تحریم‌ها، معطل می‌مانند تا بتوانند به مقصد اصلی برسند؛ این در حالی است که کالاهای زیادی نیز در بنادر داخلی مدت زیادی را سپری می‌کنند تا بتوانند به دلیل محدودیت‌های موجود بر سر راه کشتی‌ها، بارگیری شوند.لاهوتی معتقد است فرصت 4 ماهه برای بازگشت ارز صادراتی همه کالاها امکان‌پذیر نیست و این ضرب‌الاجل و شرایط سختی که برای برگشت ارز صادراتی در بسته جدید دیده شده، عملا باعث خواهد شد که صادرکنندگان به دلیل دغدغه نسبت به عدم ایفای به موقع تعهدات ارزی خود، از صادرات صرف نظر کنند و این در حالی است که کشور نیازمند ارز بوده و صادرکنندگان باید ارز مورد نیاز واحدهای تولیدی کشور را تامین کنند؛ پس اگر صادرات کاهش یابد یا به دلیل نگرانی از شرایط سختگیرانه‌ای که ابلاغ شده است، صادرکننده نتواند ارز را به تولیدکنندگان بدهد، عملا واحدهای تولیدی کشور نیز دچار مشکل خواهند شد.رئیس کنفدراسیون صادرات ایران  اظهار داشت: امروز واحدهای تولیدی برای تامین سریع مواد اولیه علاقمند به استفاده از ارز حاصل از صادرات هستنند که در این بسته حذف شده و در نتیجه ، واحدهای تولیدی در تولید خود علیرغم قرار گرفتن در سال جهش تولید، با کاهش تولید مواجه خواهند شد، گرچه در بندی از این بخشنامه واردات در مقابل صادرات بخشی از کالاها با نظر وزارت صمت و بانک مرکزی دیده شده ولی قطعا این شرایط برای شرکت های بزرگ مناسب خواهد بود و صادرکنندگان کوچک و‌متوسط نخواهند توانست از این بند استفاده کنند.لاهوتی اظهار داشت: به دلایل ذکر شده این بسته که از سوی بانک مرکزی ابلاغ شده، مشکلات صادرات را بیشتر خواهد کرد؛ گرچه این بسته یک تصمیم حاکمیتی است و  صادرکنندگان ملزم به اجرای آن  خواهند بود ولی عطف به ماسبق شدن آن هیچگونه توجیهی ندارد.وی افزود: شرایط در نظر گرفته شده از سوی بانک مرکزی برای بازگشت ارز صادراتی سال 99، باید از 23 تیرماه اجرایی شود و عطف به ماسبق نشود.وی در خاتمه ضمن تاکید بر برگشت ارز حاصل از صادرات گفت حداقل انتظار صادرکنندگان وضع قوانی کارآمد و منطبق بر واقعیت ها  است تا سرعت بازگشت ارز امکانپذیر شود.این خبر می‌افزاید: بسته سیاستی نحوه برگشت ارز حاصل از صادرات سال ۱۳۹۹ و رفع تعهدات ایفانشده سال‌های ۱۳۹۷ و ۱۳۹۸ توسط وزرای ""نفت""، ""صنعت، معدن و تجارت"" و ""امور اقتصادی و دارایی""، معاون رئیس‌جمهور و رئیس سازمان برنامه و بودجه کشور و رئیس‌کل بانک مرکزی تصویب و روز گذشته ابلاغ شد.انتهای پیام/"
به گزارش خبرنگار اقتصادی خبرگزاری فارس، میزان نیاز سالیانه مسکن در کشور یکی از موضوعاتی است که در ماه های اخیر مورد توجه رسانه ها قرار گرفته است.مرکز پژوهش های مجلس شورای اسلامی در گزارشی با اشاره به اینکه نیاز به مسکن به متغیرهایی مانند تعداد ازدواج و خانوار تشکیل شده، واحدهای نیازمند نوسازی در بافت فرسوده که هر ساله به تعداد آنها افزوده میشود و انباشت تقاضا از سالهای پیش بستگی دارد، اعلام کرد: «بر این اساس با توجه به ثبت حدود 700 هزار ازدواج در سال و حدود 170 هزار طالق که بخشی از آن نیز به تقاضای مسکن اضافه میشود و همچنین سکونت حدود یکسوم جمعیت شهرنشین کشور در بافت فرسوده و سکونت‌گاه‌های غیررسمی، نیاز سالیانه مسکن در کشور حدود 800 هزار واحد مسکونی است در حالی که متوسط تولید سالیانه حدود 350 هزار واحد مسکن در پنج سال اخیر بوده که پاسخگوی تقاضای موجود در بازار نیست».در بخش دیگری از این گزارش بازوی کارشناسی مجلس، موضوع عملکرد صندوق پس‌انداز مسکن یکم مورد نقد و بررسی قرار گرفته است.*تسهیلات صندوق پس انداز مسکن یکم تنها حدود 20 درصد هزینه خرید مسکن در تهران را تامین می‌کنداین مرکز پژوهشی با تاکید بر اینکه راه‌اندازی صندوق یکم در زمانی که معاملات مسکن در رکود قرار داشت با استقبال بسیار خوبی روبه‌رو شد، اعلام کرد: «در سه سال اخیر دو اتفاق مهم در صندوق رخ داد که یکی حجم بالای استقبال بسیار بیشتر از پیش‌بینی‌ها و بالا بردن انباشت تقاضا در صندوق یکم است و دیگری جهش قیمت در بازار مسکن است که باعث کاهش قدرت خرید مسکن شده است. سیاست‌های دولت تا قبل از تحولات اقتصادی به‌وجود آمده در سال گذشته در جهت تأمین مالی خرید مسکن خانه اولی‌ها از محل صندوق پس‌انداز مسکن یکم تا حدودی موفق عمل کرد. اما در یک سال اخیر با افزایش جهشی قیمت مسکن و ثابت ماندن سقف تسهیلات صندوق عملا توانایی خرید مسکن به‌خصوص در شهرهای بزرگ از متقاضیان سلب شده به نحوی که در تهران این تسهیلات تنها حدود 20 درصد هزینه خرید مسکن در مناطق متوسط شهر را تأمین می‌کند. به همین دلیل بسیاری از سپرده‌گذاران این صندوق از دریافت تسهیلات انصراف داده و تقاضای دریافت سپرده‌های خود را داشته‌اند و اگر تغییری در سیاست‌های این صندوق توسط بانک مسکن ایجاد نشود منابع آن دچار سیر نزولی شده و ممکن است با عدم تحقق اهداف تشکیل این صندوق به توقف فعالیت برسد. این وضعیت در تهران و شهرهای بزرگتر نسبت به شهرهای کوچک محسوس‌تر است به‌نحوی که در شهرهای کوچک هنوز تسهیلات صندوق می‌تواند تا حدودی پاسخگوی خرید مسکن باشد».در گزارش مرکز پژوهش های مجلس درباره راهکارهای تقویت صندوق پس‌انداز مسکن یکم آمده است: «یک راهکار می‌تواند افزایش سقف تسهیلات باشد که برای آن دو مانع متصور است یکی کمبود منابع و دیگری افزایش احتمالی تورم. در صورت عدم رشد سقف وام‌ها فاصله زیادی بین استطاعت خرید مسکن با بهای آن برای متقاضیان مسکن اول باقی خواهد ماند. مسئله دیگر درخصوص تسهیلات صندوق یکم بازپرداخت آن است. به‌دلیل بالا بودن نرخ سود تسهیلات بانکی در ایران افزایش مدت زمان بازپرداخت، کمک چندانی به کاهش نرخ اقساط نمی‌کند و موردپسند دریافت‌کنندگان تسهیلات نیست. ازاینرو یکی دیگر از اقدامهای مؤثر در جهت تسهیل استفاده از وام‌های صندوق یکم می‌تواند افزایش مدت زمان بازپرداخت همزمان با کاهش نرخ سود آن با استفاده از منابع کمکی باشد. به‌دلیل محدود شدن منابع بانک مسکن با وجود برگشت تسهیلات از محل صندوق یکم و مسکن مهر و تعدد تکالیف آن با توجه به فعالیتهای پیشروی این بانک در جهت ایجاد رونق در بخش مسکن باید در اولویت تخصیص‌های دولت قرار گیرد تا با استفاده از منابع کمکی بتواند تسهیلات بیشتری را برای متقاضیان فراهم و تحرکی در بازار مسکن ایجاد کند».انتهای پیام/
نعمت‌الله ترکی در گفت وگو با خبرنگار اقتصادی خبرگزاری فارس، در پاسخ به این سوال که بوی بد مسیر آزاد راه تهران -قم تا فرودگاه امام خمینی به کجا رسید و گفته بودید عاملان این موضوع به قوه قضائیه معرفی می‌شوند، اظهار داشت: برای بحث عاملان و معرفی آنها باید از محیط زیست بپرسید. در جلسه ای که داشتیم مقرر شد سازمان مدیریت و برنامه ریزی استان تهران منابع مالی را تامین کنند. مرحله اول که از سال گذشته شروع شد شناسایی موقعیت ها و مناطق آلاینده بود که تقریباً منشاء آن عمدتاً آرادکوه است.سرپرست سازمان مدیریت و برنامه ریزی استان تهران گفت: اعتباری بالغ بر ۷۰ میلیارد تومان برای جهاد کشاورزی به منظور ساماندهی کشتارگاه دام و طیور و دامداری های منطقه در نظر گرفته شد. همچنین مسئله دیگر مربوط به حوزه آب و فاضلاب است که ۲۵ میلیارد تومان برای آن در نظر گرفته شده که شامل ساماندهی تصفیه خانه فاضلاب اسلامشهر بود که فاز اول آن سال ۹۸ به سرانجام رسید. امسال نیز تصفیه خانه های رباط کریم و بهارستان به بهره برداری می رسد.وی ادامه داد: مشکل منطقه جنوب شرق در بحث رواناب های فاضلابی حل می شود.ترکی با بیان اینکه بوی بد اطراف تهران چند عامل دارد، عنوان کرد: روان آبهایی که از مسیل ها به جنوب شرق تهران می آید و در نهایت راکد شده و آلاینده هستند. همچنین درباره حوزه آرادکوه برای دفن زباله های تهران است، مطالعات این منطقه در حال به روز رسانی بوده و حتی موضوع جابجایی نیز از سوی شهرداری در حال بررسی است.سرپرست سازمان مدیریت و برنامه ریزی استان تهران تاکید کرد: مسئولان محیط زیست گفته اند تا پایان سال ۹۹ مشکل بوی بد اطراف فرودگاه امام خمینی حل خواهد شد.وی در پاسخ به این سوال که بحث معرفی به دستگاه قضا منتفی است؟ بیان داشت: نه این موضوع منتفی نیست. بلکه محیط زیست گفته بود با پیگیری‌هایی که انجام داده برخی کشتارگاه ها و مراکز دام و طیور تمکین نمی کنند و در جلسه که بدین منظور تشکیل شده بود مقرر شد افراد و گروه هایی که تسهیلات دولتی دریافت می‌کنند و منابع برای آنها اختصاص می یابد درصورتی که اقدامات زیست‌محیطی را انجام ندهند حتماً به دستگاه قضا معرفی می شوند.انتهای پیام/
به گزارش خبرنگار اقتصادی خبرگزاری فارس، ساپکو در نامه‌ای به انجمن قطعه سازان، از موافقت مدیرعامل ایران خودرو با به روزرسانی قیمت قطعات تأمینی خودرو خبر داد و از قطعه سازان خواست تا در به روز رسانی قیمت قراردادهای خود با هدف پایدارشدن تولیدات همکاری کنند.در این نامه آمده است: با توجه به تغییرات نرخ ارز، نهاده های تولید و سرفصل هزینه ای طی سال 99 وفق قرارداد فیمابین و لزوم حمایت از زنجیره تامین جهت حفظ جریان تولید و تحقق شعار جهش تولید با موافقت مدیریت ارشد ایران خودرو و شرکت ساپکو فرآیند به روزرسانی قیمت قطعات تامینی در دستور کار قرار گرفته و دعوتنامه سری اول سازندگان ارسال شده است.لذا با توجه به ضرورت به روزآوری قیمت قراردادها جهت تدوام تولید پایدار، شفافیت مالی و تدقیق بهای تمام شده محصولات انتظار می رود انجمن قطعه سازان همچون گذشته ما را در این امر مهم یاری کند.انتهای پیام/
ایمان محرابی‌نیا در گفت‌وگو با خبرنگار اقتصادی خبرگزاری فارس، در تشریح آخرین وضعیت ترافیکی جاده‌ها‌، اظهار کرد: بر اساس اطلاعات‌ سامانه‌های ترددشمار برخط و دوربین‌های نظارت تصویری، در حال حاضر اغلب محورهای مواصلاتی کشور باز است و تردد در آن‌ها به روال عادی جریان دارد.* 6 جاده به دلیل نداشتن ایمنی‌ مسدود استوی بیان کرد: در حال حاضر محور فنوج-اسپکه واقع در جنوب استان سیستان و بلوچستان‌،  ‌محور قزوین-همدان در کیلومتر 110‌‌،‌ جاده رامیان-اولنگ-شاهرود، جاده خرم آباد-پل‌دختر ‌در استان لرستان، محور فرعی شمشک-دیزین و جاده شهداد-نهبندان در استان کرمان، ‌‌به دلیل نداشتن ایمنی مسدود است.* تردد روان در همه محورهای تهران-شمالمسؤول سالن عملیات مرکز مدیریت راه‌ها گفت: دوربین‌های نظارت تصویری تردد روان در محورهای چالوس، هراز، فیروزکوه ، آزادراه تهران - شمال و آزادراه قزوین - رشت در مسیر رفت و برگشت نشان می‌دهد.وی از بروز ترافیک نیمه سنگین درآزادراه قزوین-کرج-تهران حدفاصل ساسانی تا پل کلاک خبر داد.محرابی‌نیا اظهار کرد: در محورهای شمالی بارش و ‌مداخلات جوی خاصی گزارش نشده است.* انسداد شبانه محور هرازوی بیان کرد: محور هراز محدوده تونل زیار باغ از 23 تیر تا 24 تیر 99 (به مدت 2 شب)، از ساعت 21 تا 5 صبح روز بعد به‌ دلیل عملیات تعمیر و نگهداری سیستم روشنایی و تهویه تونل در کیلومتر 95 مسدود بوده و تردد از محورهای جایگزین فیروزکوه و چالوس انجام می‌شود.‌* آزادراه کرج-تهران پرترافیک‌ترین جاده کشورمسؤول سالن عملیات مرکز مدیریت راه‌ها بیان کرد:‌ در شبانه‌روز گذشته بیشترین تردد در‌ آزادراه کرج-تهران، آزادراه کرج-قزوین، آزادراه تهران-کرج ‌ثبت شد.*  سهم 16.6 درصدی ناوگان سنگین در ترافیک جاده‌هاوی گفت: کل تردد ثبت شده در شبانه‌روز گذشته در جاده‌ها‌ بر اساس رصد 2285 دستگاه ترددشمار جاده‌ای نسبت به روز قبل 0.6 درصد کاهش دارد در همین مدت همچنین سهم وسایل نقلیه سنگین در ترافیک راه‌ها 16.6 درصد، بیشترین تردد بین ساعات 18 تا 19 و کمترین تردد بین ساعات 3 تا 4 صبح ثبت شد.انتهای پیام/
به گزارش خبرنگار اقتصادی خبرگزاری فارس، محمد اسلامی در جمع خبرنگاران اظهار داشت: مصوبه ستاد ملی، بازار پرالتهاب و حباب‌دار اجاره مسکن را مهار‌ و کنترل کرد.وی ادامه داد: بر اساس گزارش روزانه اتحادیه املاک به‌‌ وزارت راه و شهرسازی،‌  در همه شهرها از دستورالعمل عدم عبور از سقف تعیین شده اجاره‌بها، تبعیت کرده‌اند و ما این موضوع را مدام رصد می‌کنیم.وزیر راه و شهرسازی اظهار کرد: معاملات اجاره مسکن که در سامانه ثبت شده است، نشان می دهد این مصوبه رعایت شده است و مردم هم رضایت زیادی دارند.اسلامی درباره تاثیر مصوبه مجلس در موضوع مالیات بر خانه‌های خالی‌ بر واقعی‌سازی نرخ مسکن، اظهار داشت: این مصوبه پیشنهاد‌ وزارت راه و شهرسازی و دولت به مجلس بود.* بارگذاری سامانه مالیات بر خانه‌های خالی در سازمان امور مالیاتیوی ادامه داد: در سازمان امور مالیاتی سامانه مالیات بر خانه‌های خالی بارگذاری شده ‌و در حال شناسایی است و به تدریج برگه مالیاتی (برای مالکان این خانه‌های خالی) می‌فرستند.وزیر راه و شهرسازی اضافه کرد: این مالیات تشدید شده برای آن است که بازدارندگی ایجاد کند و مالکان خانه‌های خالی سریع‌تر اقدام کنند.بنابراین گزارش 8 تیر 99 بود که وزیر راه و شهرسازی در حاشیه جلسه ستاد مقابله با کرونا سقف افزایش نرخ اجاره بها در تهران و کلان‌شهرها را اعلام کرد.به گفته محمد اسلامی بر اساس مصوبه ستاد ملی مقابله با کرونا حداکثر افزایش اجاره بهای واحدهای مسکونی برای شهر تهران تا ۲۵ درصد و برای کلان‌شهرهای دیگر حداکثر ۲۰ درصد و در سایر شهرها ۱۵ درصد تعیین شد، بر اساس این مصوبه همه قراردادها در دوره کرونا و تا سه ماه بعد از آن تمدید می‌شود.اسلامی گفته بود که اگر در این مدت مالک، واحد مسکونی خود را به فروش رسانده باشد مستأجر مکلف است در مدت دو ماه منزل را تخلیه کند؛ در این مصوبه تاکید شد افراد ملزم به ثبت و درج معاملات در سامانه ثبت معاملات املاک و مستغلات و گرفتن کد رهگیری هستند و وزارت صمت مکلف شد این سامانه را فعال و آن را به وزارت راه و شهرسازی متصل کند.انتهای پیام/
به گزارش خبرنگار اقتصادی خبرگزاری فارس، فرشید فرحناکیان آموزگار حقوق تجارت در یادداشتی به مقایسه اوراق قرضه و اوراق مشارکت قابل‌تعویض و تبدیل به سهام پرداخته است.مقدمه«بازار بدهی» در کنار «بازار سهام» و «بازار مشتقات» سه رکن اصلی «بازار سرمایه» را تشکیل می‌دهند تا به تحقق هدف این بازار که ایجاد مکانیسمی برای تأمین مالی کوتاه‌مدت، میان‌مدت و بلندمدت مخارج بخش خصوصی و دولتی می‌باشد، کمک کنند.بازار سهام چه در ایران و چه در کشورهای دیگر نقش بسیار اندکی در تأمین مالی بنگاه‌ها دارد. عمده تأمین مالی بنگاه‌ها از مسیر بازار بدهی (در کشورهای بازار سرمایه‌محور) یا نظام بانکی (در کشورهای بانک‌محور) است.خطای کلیدی است اگر عبارت «بازار سرمایه‌محور» با «بازار سهام» مطابق تلقی گردد. حتی در کشورهای به‌اصطلاح بازار سرمایه‌محور (مثل آمریکا)، مسیر اصلی تأمین مالی بنگاه‌ها از «بازار بدهی یا اوراق قرضه» است و نقش بازار سهام برای تأمین مالی بسیار اندک است.نمونه‌ای از اوراق قرضه آزادیعکس‌هایی از چارلی چاپلین ستاره معروف سینما در دسترس است که در سال 1918 در خیابان وال‌استریت جهت تقلیل بخشی از مشکلات اقتصادی ناشی از تأمین هزینه‌های جنگ جهانی اول، مردم را به خرید اوراق قرضه دولت آمریکا موسوم به «اوراق قرضه آزادی» ( Liberty Bonds) تشویق می‌کند.چارلی چاپلین در وال‌استریت در حال تشویق مردم به خرید اوراق قرضه آزادیخلاصه آنکه «بازار سرمایه» اعم‌ از «بازار سهام» است و متاسفانه بخش خیلی مهم از آن یعنی «بازار بدهی» در ایران تقریباً مفقود و بسیار کوچک است. «بازار بدهی یا اوراق قرضه» بازاری است که در آن اوراق، برگه‌های بدهی (قرضه) به‌عنوان اسناد با مبلغ سود ثابت، دادوستد می‌شوند.«اوراق قرضه ساده» اوراقی است که پس از انتشار تغییر صورت نمی‌دهد و تا استرداد کامل وجه آن به‌صورت ورقه قرضه باقی می‌ماند. «اوراق قرضه مرکب» اوراقی است که متضمن امتیازات مضاعفی برای دارنده آن است که در قانون پیش‌بینی شده است؛ مانند قابلیت تعویض و تبدیل این اوراق به سهام. درواقع اوراق قرضه مرکب یکی از انواع ابزارهای تأمین مالی است که بر اساس تشخیص دارنده آن، قابلیت تعویض یا تبدیل به سهام عادی را دارد. دارندگان این نوع از اوراق قرضه می‌توانند در صورت سودآور شدن شرکت، با سهامدار شدن در شرکت از سود حاصله استفاده نمایند. پس از سهامدار شدن دارندگان اوراق قرضه، بازپرداخت اوراق قرضه نیز منتفی می‌شود.در ماده 6 قانون نحوه انتشار اوراق مشارکت مصوب 30. 6. 1376 و ماده 39 آیین نامه اجرایی قانون نحوه انتشار اوراق مشارکت مصوب 8. 10. 1398 نیز امکان صدور اوراق مشارکت مرکب پیش‌بینی شده است؛ بدین‌صورت که صرفاً شرکت‌های سهامی عام پذیرفته‌شده در سازمان بورس اوراق بهادار با تائید قبلی سازمان مذکور و رعایت ضوابط مزبور می‌توانند اوراق مشارکت قابل‌تبدیل و تعویض با سهام منتشر کنند.کلیه معاملات ثانویه اوراق مشارکت و سایر اوراق بهادار اسلامی (صکوک) از قبیل اوراق مرابحه و اسناد خزانه اسلامی صرفاً از طریق بورس یا بازار خارج از بورس موضوع قانون بازار اوراق بهادار جمهوری اسلامی ایران انجام می‌شود (قانون رفع موانع تولید رقابت‌پذیر و ارتقای نظام مالی کشور مصوب 1. 2. 1394).در این نوشتار به تبیین تفاوت اوراق قرضه و اوراق مشارکت قابل‌تعویض و تبدیل به سهام پرداخته شده است.1. مقایسه اوراق قرضه و اوراق مشارکتتبیین مقایسه اوراق قرضه و اوراق مشارکت با بیان تعریف و اوصاف این اوراق به دست می‌آید.1.1. اوراق قرضهتعریف ورقه قرضه: ورقه قابل معامله‌ای است که معرف مبلغی وام است با بهره معین که تمامی آن یا اجزای آن در موعد یا مواعد معینی باید مسترد گردد (ماده 52 لایحه قانونی اصلاح قسمتی از قانون تجارت مصوب 24. 12. 1347).حقوق صاحبان اوراق قرضه: دارندگان اوراق قرضه در اداره امور شرکت هیچ‌گونه دخالتی نداشته و فقط بستانکار شرکت محسوب می‌شوند (ماده 53 ل.ا.ق.ت.).ناشر اوراق قرضه ساده و مرکب: صرفاً برای شرکت سهامی عام این امکان وجود دارد (ماده 51 ل.ا.ق.ت.).خلاف شرع اعلام گردیدن صدور اوراق قرضه: نظریه شماره 20518. 30. 85 مورخ 28. 11. 1385 شورای نگهبان «معامله اوراق قرضه مذکور در ماده (52) قانون تجارت (منظور همان ماده 52 لایحه قانونی اصلاح قسمتی از قانون تجارت مصوب 24. 12. 1347 می‌باشد) ازاین‌جهت که وام مذکور در آن مشتمل بر بهره است خلاف موازین شرع شناخته شد».1. 2. اوراق مشارکتتعریف اوراق مشارکت: اوراق بهادار بانام یا بی‌نامی است که به‌موجب این قانون به قیمت اسمی مشخص برای مدت معین منتشر می‌شود و به سرمایه‌گذارانی که قصد مشارکت در اجرای طرح‌های موضوع ماده (1) را دارند واگذار می‌گردد (ماده 3 قانون نحوه انتشار اوراق مشارکت مصوب 30. 6. 1376).به‌عبارت‌دیگر اوراق مشارکت؛ اوراق بهاداری است که مطابق قوانین و با مجوز بانک مرکزی یا سازمان بورس، به قیمت اسمی مشخص برای مدت معین و برای تأمین بخشی از منابع مالی موردنیاز طرح‌های موضوع این آیین‌نامه منتشر و عرضه عمومی می‌گردد (بند (6) ماده 1 آیین نامه اجرایی قانون نحوه انتشار اوراق مشارکت مصوب 8. 10. 1398).حقوق صاحبان اوراق مشارکت: دارندگان این اوراق به نسبت قیمت اسمی و مدت‌زمان مشارکت در سود حاصل از اجرای طرح مربوط شریک خواهند بود (ماده 3 قانون نحوه انتشار اوراق مشارکت مصوب 30. 6. 1376).برای ایجاد جاذبه جهت سرمایه‌گذاری در خرید اوراق مشارکت، قسمتی از منافع؛ مانند اوراق قرضه، به‌طور معین به صاحب اوراق مشارکت؛ در قالب سود علی‌الحساب، پرداخت می‌شود و قسمتی از منافع؛ در قالب سود قطعی، به سود ناشی از موضوع مشارکت بستگی دارد (تبصره ماده 5 و ماده 7 قانون نحوه انتشار اوراق مشارکت مصوب 30. 6. 1376).بازپرداخت اصل مبلغ و سود علی‌الحساب اوراق مشارکت، توسط ناشر تضمین می‌شود (ماده 5 قانون نحوه انتشار اوراق مشارکت مصوب 30. 6. 1376).هرگونه افزایش هزینه‌های طرح که طی دوران مشارکت از محل منابع ناشر تأمین می‌شود، منجر به کاهش سهم‌الشراکه دارندگان اوراق نمی‌شود. هر میزان از افزایش هزینه‌های طرح که به تأیید امین ناشی از تغییر شرایط اقتصادی و تغییر مقررات و غیره باشد، به‌عنوان آورده ناشر محاسبه می‌شود (ماده 23 قانون نحوه انتشار اوراق مشارکت مصوب 30. 6. 1376).ناشر اوراق مشارکت ساده: (1) دولت، شرکت‌های دولتی، شهرداری‌ها، مؤسسات و نهادهای عمومی و غیردولتی و مؤسسات عام‌المنفعه و شرکت‌های وابسته به دستگاه‌های مذکور؛ (2) شرکت سهامی عام؛ (3) شرکت سهامی خاص؛ (4) شرکت تعاونی تولید (نه توزیع) (ماده 1 قانون نحوه انتشار اوراق مشارکت مصوب 30. 6. 1376).تعاونی تولیدی، تعاونی است که مجوز تولید از وزارت تعاون، کار و رفاه اجتماعی دارد (بند (15) ماده 1 آیین نامه اجرایی قانون نحوه انتشار اوراق مشارکت مصوب 8. 10. 1398). «تعاونی‌های تولید» شامل تعاونی‌هایی است که در امور مربوط به کشاورزی، دامداری، دام‌پروری، پرورش و صید ماهی، شیلات، صنعت،‌معدن، عمران شهری و روستایی و عشایری و نظایر این‌ها فعالیت می‌نمایند (ماده 26 قانون بخش تعاونی اقتصاد جمهوری اسلامی ایران مصوب 13. 6. 1370). «تعاونی‌های توزیع» عبارت‌اند از تعاونی‌هایی که نیاز مشاغل تولیدی و یا مصرف‌کنندگان عضو خود را در چهارچوب مصالح عمومی و به‌منظور‌ کاهش هزینه‌ها و قیمت‌ها تأمین می‌نمایند (ماده 27 قانون بخش تعاونی اقتصاد جمهوری اسلامی ایران مصوب 13. 6. 1370).در موردی که ناشر دولت است وزارت امور اقتصادی و دارایی به نیابت از دولت در چهارچوب قوانین و مقررات نسبت به انتشار اوراق مشارکت اقدام می‌نماید (ماده 13 آیین نامه اجرایی قانون نحوه انتشار اوراق مشارکت مصوب 8. 10. 1398). گزارش توجیه فنی ـ اقتصادی و مالی طرح‌های عمرانی ـ انتفاعی دولت باید به سازمان برنامه ارائه شود (بند (1) ماده 24 و ماده 37 آیین نامه اجرایی قانون نحوه انتشار اوراق مشارکت مصوب 8. 10. 1398).ناشر اوراق مشارکت مرکب: صرفاً شرکت‌های سهامی عام پذیرفته‌شده نزد بورس و یا بازارهای خارج از بورس موضوع قانون بازار اوراق بهادار جمهوری اسلامی ایران مصوب 1384 با رعایت ضوابط مربوط می‌توانند اوراق مشارکت قابل‌تبدیل به سهام و یا تعویض با سهام منتشر نمایند (ماده 6 قانون نحوه انتشار اوراق مشارکت مصوب 30. 6. 1376 و ماده 39 آیین نامه اجرایی قانون نحوه انتشار اوراق مشارکت مصوب 8. 10. 1398).2. اوراق قرضه قابل‌تعویض و تبدیل به سهام1.2. اوراق قرضه قابل‌تعویض با سهام«اوراق قرضه قابل‌تعویض با سهام شرکت» اوراق قابل معامله‌ وعده‌داری است که مجمع عمومی فوق‌العاده شرکت سهامی عام هم‌زمان با اجازه افزایش سرمایه شرکت، مجوز انتشار این اوراق را هم تصویب می‌کند ‌و دارنده این نوع ورقه قرضه در هر موقع قبل از سررسید آن می‌تواند تحت شرایط و به ترتیبی که در ورقه قید شده است آن را با سهام شرکت که پیش‌تر به‌وسیله یک یا چند بانک و یا مؤسسه مالی معتبر پذیره‌نویسی شده، تعویض نماید.بدین‌صورت که مجمع عمومی فوق‌العاده باید بنا به پیشنهاد هیئت‌مدیره و گزارش خاص بازرسان شرکت مقارن اجازه انتشار اوراق قرضه قابل‌تعویض با سهام شرکت، افزایش سرمایه شرکت را اقلاً برابر با مبلغ قرضه تصویب کند (ماده 61 ل.ا.ق.ت.).افزایش سرمایه مذکور قبل از صدور اوراق قرضه باید به‌وسیله یک یا چند بانک و یا مؤسسه مالی معتبر پذیره‌نویسی شده باشد‌. قرارداد منعقدشده در موضوع این‌گونه پذیره‌نویسی، شرایط آن، تعهد پذیره‌نویس مبنی بر دادن این‌گونه سهام به دارندگان اوراق قرضه و سایر شرایط ‌مربوط به آن بین شرکت و این‌گونه پذیره‌نویسان نیز باید به تصویب همین مجمع عمومی فوق‌العاده مذکور در ماده ۶۱ برسد؛ وگرنه معتبر نخواهد بود (ماده 62 ل.ا.ق.ت.).شرایط و ترتیب تعویض ورقه قرضه با سهام باید در ورقه قرضه قید شود. ‌تعویض ورقه قرضه با سهام تابع میل و رضایت دارنده ورقه قرضه است. ‌دارنده ورقه قرضه در هر موقع قبل از سررسید ورقه می‌تواند تحت شرایط و به ترتیبی که در ورقه قید شده است آن را با سهام شرکت تعویض کند (ماده 64 ل.ا.ق.ت.).سهامی که جهت تعویض با اوراق قرضه صادر می‌شود بانام بوده و تا انقضای موعد یا مواعد اوراق قرضه وثیقه تعهد پذیره‌نویسان در برابر دارندگان اوراق قرضه دایر به تعویض سهام با اوراق مذکور می‌باشد و نزد شرکت نگاهداری خواهد شد. این‌گونه سهام تا انقضاء موعد یا مواعد اوراق قرضه فقط قابل‌انتقال به دارندگان اوراق مزبور بوده و نقل‌وانتقال این‌گونه سهام در دفاتر شرکت ثبت نخواهد شد؛ مگر وقتی‌که تعویض ورقه قرضه با ‌سهام احراز گردد (ماده 67 ل.ا.ق.ت.).از تاریخ تصمیم مجمع عمومی فوق‌العاده مذکور در ماده ۶۱ تا انقضای موعد یا مواعد اوراق قرضه شرکت نمی‌تواند اوراق قرضه جدید قابل‌تعویض یا قابل‌تبدیل به سهام منتشر کند یا سرمایه خود را مستهلک سازد یا آن را از طریق بازخرید سهام کاهش دهد یا اقدام به تقسیم اندوخته کند یا در نحوه تقسیم ‌منافع تغییراتی بدهد. کاهش سرمایه شرکت درنتیجه زیان‌های وارده که منتهی به تقلیل مبلغ اسمی سهام و یا تقلیل عده سهام بشود، شامل سهامی نیز که‌ دارندگان اوراق قرضه درنتیجه تبدیل اوراق خود دریافت می‌دارند، می‌گردد و چنین تلقی می‌شود که این‌گونه دارندگان اوراق قرضه از همان موقع انتشار‌ اوراق مزبور سهامدار شرکت بوده‌اند (ماده 65 ل.ا.ق.ت.).از تاریخ تصمیم مجمع عمومی فوق‌العاده مذکور در ماده ۶۱ تا انقضای موعد یا مواعد اوراق قرضه صدور سهام جدید درنتیجه انتقال اندوخته به سرمایه و ‌به‌طورکلی دادن سهام و یا تخصیص یا پرداخت وجه به سهامداران تحت عناوینی از قبیل جایزه یا منافع انتشار سهام ممنوع خواهد بود؛ مگر آنکه حقوق دارندگان اوراق قرضه که متعاقباً اوراق خود را با سهام شرکت تعویض می‌کنند به نسبت سهامی که درنتیجه معاوضه مالک می‌شوند حفظ شود. ‌به‌منظور فوق شرکت باید تدابیر لازم را اتخاذ کند تا دارندگان اوراق قرضه که متعاقباً اوراق خود را با سهام شرکت تعویض می‌کنند بتوانند به نسبت و تحت همان شرایط حقوق مالی مذکور را استیفا نمایند (ماده 66 ل.ا.ق.ت.).سهامی که جهت تعویض با اوراق قرضه صادر می‌شود مادام که این تعویض به عمل نیامده است تا انقضاء موعد یا مواعد اوراق قرضه‌ قابل تأمین و توقیف نخواهد بود (ماده 68 ل.ا.ق.ت.).2. 2. اوراق قرضه قابل‌تبدیل به سهام«اوراق قرضه قابل‌تبدیل به سهام شرکت» اوراق قابل معامله‌ وعده‌داری است که بنا به پیشنهاد هیئت‌مدیره و گزارش خاص بازرسان شرکت (ماده 71 ل.ا.ق.ت.)، مجمع عمومی فوق‌العاده‌ای که اجازه انتشار این نوع از اوراق قرضه را‌می‌دهد شرایط و مهلتی را که طی آن دارندگان این‌گونه اوراق خواهند توانست این اوراق خود را به سهام شرکت تبدیل کنند تعیین و اجازه افزایش سرمایه ‌حاصل از این تبدیل را به هیئت‌مدیره خواهد داد (ماده 69 ل.ا.ق.ت.).هیئت‌مدیره شرکت بر اساس تصمیم مجمع عمومی فوق‌العاده‌ مذکور در پایان مهلت مقرر معادل مبلغ بازپرداخت اوراق قرضه‌ای که جهت تبدیل به سهام شرکت عرضه شده است سرمایه شرکت را افزایش داده و پس از ثبت این افزایش در مرجع ثبت شرکت‌ها‌ سهام جدید صادر و به دارندگان اوراق مذکور معادل مبلغ بازپرداخت نشده اوراقی که به شرکت تسلیم کرده‌اند سهام خواهد داد (ماده 70 ل.ا.ق.ت.).2. 3. تشابه اوراق قرضه قابل‌تعویض و تبدیل به سهاموجوه تشابه این دو نوع اوراق قرضه: (1) هر دو نوع اوراق قرضه با پیش‌بینی مقررات اساسنامه یا بنا به تصمیم مجمع عمومی فوق‌العاده صادر می‌گردد. (2) صدور هر دو نوع اوراق قرضه موجب افزایش سرمایه شرکت می‌شود. (3) صدور هر دو نوع اوراق قرضه نهایتاً منجر به افزایش تعداد سهامداران شرکت می‌شود. (4) حق تقدم سهامداران در خرید سهام قابل‌تعویض و قابل‌تبدیل به سهام شرکت خودبه‌خود از بین می‌رود (مواد 63 و 71 ل.ا.ق.ت.). (5) در هر دو نوع اوراق قرضه، شرایط جایگزینی ورقه قرضه با سهام باید در ورقه قرضه قید گردد و تعویض یا تبدیل ورقه قرضه با سهام تابع میل و رضایت دارنده ورقه است (مواد 64 و 71 ل.ا.ق.ت.).2. 4. تفاوت اوراق قرضه قابل‌تعویض و تبدیل به سهاموجوه تمایز این دو نوع اوراق قرضه: (1) در اوراق قرضه قابل‌تعویض با سهام، مجمع عمومی فوق‌العاده، افزایش سرمایه را هم‌زمان با اجازه انتشار اوراق قرضه تصویب می‌کند؛ اما در اوراق قرضه قابل‌تبدیل به سهام، مجمع عمومی، اجازه افزایش سرمایه را به هیئت‌مدیره می‎دهد. (2) افزایش سرمایه شرکت هنگام صدور اوراق قرضه قابل‌تعویض با سهام حداقل برابر با مبلغ اوراق قرضه خواهد بود؛ اما در هنگام صدور اوراق قرضه قابل‌تبدیل به سهام شرکت، افزایش سرمایه معادل مبلغ بازپرداخت نشده اوراق قرضه است. (3) افزایش سرمایه شرکت سهامی عام باید قبل از صدور اوراق قرضه قابل‌تعویض با سهام، توسط یک یا چند بانک یا مؤسسه مالی معتبر پذیره‌نویسی شده باشد؛ اما در اوراق قرضه قابل‌تبدیل به سهام چنین امری صورت نمی‎گیرد. (4) سهامی که جهت تعویض با اوراق قرضه قابل‌تعویض با سهام صادر می‌شود تا زمانی که این تعویض صورت نگرفته است به‌عنوان وثیقه بانک‌ها یا مؤسسات مالی پذیره‌نویسی کننده افزایش سرمایه شرکت، در محل شرکت نگهداری شده و تا انقضای موعد یا مواعد اوراق قرضه، قابل تأمین و توقیف نیست؛ اما صدور سهام جدید برای مبادله با اوراق قرضه قابل‌تبدیل به سهام شرکت، در پایان مهلت تعیین‌شده برای تبدیل اوراق به سهام، پس از مشخص شدن مبلغ بازپرداخت نشده اوراق قرضه، صادر شده و به دارندگان این‌گونه سهام تحویل داده می‌شود. (5) سهام صادرشده برای تعویض با اوراق قرضه قابل‌تعویض با سهام، سهام بانام خواهد بود؛ اما سهام صادره برای تبدیل با اوراق قرضه قابل‌تبدیل به سهام می‌تواند بانام یا بی‌نام باشد.3. اوراق مشارکت قابل‌تعویض و تبدیل به سهام‌فقط شرکت‌های سهامی عام می‌توانند اوراق مشارکت قابل‌تبدیل یا تعویض با سهام منتشر کنند. شرایط و نحوه تبدیل و تعویض ‌این قبیل اوراق طبق آیین‌نامه اجرایی این قانون خواهد بود (ماده 6 قانون نحوه انتشار اوراق مشارکت مصوب 30. 6. 1376). ماده 39 آیین نامه اجرایی قانون نحوه انتشار اوراق مشارکت مصوب 8. 10. 1398 مقید می‌کند که صرفاً شرکت‌های سهامی عام پذیرفته‌شده نزد بورس و یا بازارهای خارج از بورس موضوع قانون بازار اوراق بهادار جمهوری اسلامی ایران مصوب 1384 با رعایت ضوابط مربوط می‌توانند اوراق مشارکت قابل‌تبدیل به سهام و یا تعویض با سهام منتشر نمایند.اعطای هرگونه امتیازی از سوی ناشر به دارندگان اوراق مشارکت ازجمله اختیار تعویض با سهام و یا تبدیل اوراق مشارکت به سهام و تخفیفات فروش منوط به موافقت بانک مرکزی/سازمان بورس (نهاد ناظر) می‌باشد. اعطای این‌گونه امتیازات ازجمله تعهداتی به‌حساب می‌آید که باید به‌موقع ایفا گردد و تأخیر یا عدم اعطای آن مشمول وجه التزامی متناسب با خسارت ناشی از تأخیر زمانی و افزایش قیمت خواهد بود. وجه التزام در زمان انتشار توسط ناشر پیشنهاد و از سوی نهاد ناظر تأیید می‌گردد. نظارت بر حسن اجرای این ماده بر عهده امین می‌باشد (ماده 12 آیین نامه اجرایی قانون نحوه انتشار اوراق مشارکت مصوب 8. 10. 1398).«امین» شخص حقوقی است که با موافقت بانک مرکزی/سازمان بورس (نهاد ناظر) از بین سازمان حسابرسی یا حسابرسان معتمد عضو جامعه‌ حسابداران رسمی ایران انتخاب می‌شود (بند (12) ماده 1 آیین نامه اجرایی قانون نحوه انتشار اوراق مشارکت مصوب 8. 10. 1398).شرایط مشارکت و ترتیب تبدیل و یا تعویض اوراق مشارکت به سهام باید در ویژگی‌های آن قید شود. تبدیل و تعویض اوراق مشارکت به سهام منوط به درخواست دارنده اوراق است (ماده 46 آیین نامه اجرایی قانون نحوه انتشار اوراق مشارکت مصوب 8. 10. 1398).3. 1. اوراق مشارکت قابل‌تعویض با سهام«اوراق مشارکت قابل‌تعویض با سهام» اوراق مشارکتی است که توسط شرکت‌های سهامی عام منتشر و دارنده اوراق در سررسید نهایی و یا مواعدی که در شرایط انتشار درج می‌شود، می‌تواند با سهام در تملک شرکت ناشر این اوراق مربوط به سایر شرکت‌های پذیرفته‌شده در سازمان بورس یا بازارهای خارج از بورس موضوع قانون بازار اوراق بهادار جمهوری اسلامی ایران مصوب 1384 تعویض نماید (بند (9) ماده 1 آیین نامه اجرایی قانون نحوه انتشار اوراق مشارکت مصوب 8. 10. 1398).شرکت‌های سهامی عام ناشر این اوراق موظف است در مورد اوراق مشارکت قابل‌تعویض با سهام حداقل به میزان سهام تعهدشده در اوراق مزبور، موجودی سهام شرکت‌های پذیرفته‌شده نزد بورس و یا بازارهای خارج از بورس موضوع قانون بازار اوراق بهادار جمهوری اسلامی ایران مصوب 1384 را تا سررسید نهایی اوراق نگهداری نماید (ماده 40 آیین نامه اجرایی قانون نحوه انتشار اوراق مشارکت مصوب 8. 10. 1398).2.3. اوراق مشارکت قابل‌تبدیل به سهام«اوراق مشارکت قابل‌تبدیل به سهام» اوراق مشارکتی است که توسط شرکت‌های سهامی عام منتشر و در سررسید نهایی، زمان تحقق افزایش سرمایه و یا مواعدی که در شرایط انتشار درج می‌شود، به سهام شرکت‌های موضوع طرح اوراق مشارکت یا سهام شرکت ناشر تبدیل می‌شود (بند (10) ماده 1 آیین نامه اجرایی قانون نحوه انتشار اوراق مشارکت مصوب 8. 10. 1398).در مورد اوراق مشارکت قابل‌تبدیل به سهام مجمع عمومی فوق‌العاده شرکت مربوط به پیشنهاد هیئت‌مدیره و گزارش خاص بازرس یا بازرسان شرکت اجازه انتشار اوراق مشارکت را صادر نموده و شرایط و مهلتی را که طی آن دارندگان این‌گونه اوراق مشارکت خواهند توانست اوراق خود را به سهام شرکت تبدیل کنند، تعیین و اختیار افزایش سرمایه را به هیئت‌مدیره خواهد داد (ماده 41 آیین نامه اجرایی قانون نحوه انتشار اوراق مشارکت مصوب 8. 10. 1398).هیئت‌مدیره شرکت بر اساس تصمیم مجمع عمومی فوق‌العاده مذکور در پایان مهلت مقرر معادل مبلغ اسمی بازپرداخت نشده اوراق مشارکتی که جهت تبدیل به سهام شرکت عرضه شده است، سرمایه شرکت را افزایش داده و پس از ثبت این افزایش در مرجع ثبت شرکت‌ها سهام جدید صادر خواهد کرد و به دارندگان اوراق مذکور معادل مبلغ بازپرداخت نشده اوراقی که به شرکت تسلیم کرده‌اند سهام خواهد داد (ماده 42 آیین نامه اجرایی قانون نحوه انتشار اوراق مشارکت مصوب 8. 10. 1398).از تاریخ تصمیم مجمع عمومی فوق‌العاده مذکور تا سررسید نهایی اوراق مشارکت یا زمان تحقق افزایش سرمایه موضوع اوراق مشارکت، شرکت نمی‌تواند اوراق مشارکت جدید قابل‌تبدیل به سهام منتشر کند، درصورتی‌که شرکت نسبت به کاهش یا افزایش سرمایه یا بازخرید سهام اقدام نماید، یا اقدام به تقسیم اندوخته کند یا در نحوه تقسیم منافع تغییراتی بدهد. موارد فوق شامل سهامی که دارندگان اوراق مشارکت درنتیجه تبدیل اوراق خود دریافت می‌دارند نیز می‌شود، دارندگان این‌گونه اوراق مشارکت از همان موقع انتشار اوراق مذکور، سهامدار شرکت محسوب می‌شوند (ماده 43 آیین نامه اجرایی قانون نحوه انتشار اوراق مشارکت مصوب 8. 10. 1398).از تاریخ تصمیم مجمع عمومی فوق‌العاده مذکور تا سررسید نهایی اوراق مشارکت یا زمان تحقق افزایش سرمایه موضوع اوراق مشارکت، صدور سهام جدید درنتیجه انتقال اندوخته سرمایه و به‌طورکلی دادن سهام یا تخصیص یا پرداخت وجه به سهامداران تحت عناوینی از قبیل جایزه یا منافع انتشار سهام ممنوع خواهد بود؛ مگر آن‌که حقوق دارندگان اوراق مشارکت که متعاقباً اوراق خود را به سهام شرکت تبدیل می‌کنند به نسبت سهامی که درنتیجه تبدیل مالک می‌شوند، حفظ شود. به این منظور، شرکت باید تدابیر لازم را اتخاذ کند تا دارندگان اوراق مشارکت که متعاقباً اوراق خود را به سهام شرکت تبدیل می‌کنند بتوانند به نسبت و تحت همان شرایط حقوق مالی مذکور را استیفا نمایند (ماده 44 آیین نامه اجرایی قانون نحوه انتشار اوراق مشارکت مصوب 8. 10. 1398).با تصویب مجمع عمومی فوق‌العاده شرکت مبنی بر انتشار اوراق مشارکت قابل‌تبدیل به سهام، حق تقدم سهامداران فعلی شرکت، منتفی خواهد بود (ماده 45 آیین نامه اجرایی قانون نحوه انتشار اوراق مشارکت مصوب 8. 10. 1398).بنابراین مورد تصمیم بر انتشار اوراق مشارکت قابل‌تبدیل به سهام نیز به مورد تصویب مجمع عمومی فوق‌العاده به سلب حق تقدم صاحبان سهام نسبت به پذیره‌نویسی تمام یا قسمتی از سهام جدید مقرر در ماده 167 ل.ا.ق.ت. اضافه می‌گردد؛ با این تفاوت که سلب حق تقدم سهامداران قبلی شرکت در خرید سهام قابل‌تبدیل با اوراق مشارکت بدون هیچ تشریفاتی و خودبه‌خود انجام می‌گردد.4. مقایسه اوراق قرضه و اوراق مشارکت قابل‌تعویض و تبدیل به سهام«اوراق قرضه یا مشارکت ساده» اوراقی است که پس از انتشار تغییر صورت نمی‌دهد و تا استرداد کامل وجه آن به‌صورت ورقه قرضه یا مشارکت باقی می‌ماند. «اوراق قرضه یا مشارکت مرکب» اوراقی است که متضمن امتیازات مضاعفی برای دارنده آن است که در قانون پیش‌بینی شده است؛ مانند قابلیت تعویض و تبدیل این اوراق به سهام.امکان نشر اوراق قرضه قابل‌تبدیل و تعویض با سهام برای شرکت سهامی عام مقرر شده است؛ ولی صرفاً شرکت‌های سهامی عام پذیرفته‌شده نزد بورس و یا بازارهای خارج از بورس موضوع قانون بازار اوراق بهادار جمهوری اسلامی ایران مصوب 1384 با رعایت ضوابط مربوط می‌توانند اوراق مشارکت قابل‌تبدیل به سهام و یا تعویض با سهام منتشر نمایند.«اوراق قرضه قابل‌تعویض با سهام شرکت» اوراق قابل معامله‌ وعده‌داری است که مجمع عمومی فوق‌العاده شرکت سهامی عام هم‌زمان با اجازه افزایش سرمایه شرکت، مجوز انتشار این اوراق را هم تصویب می‌کند ‌و دارنده این نوع ورقه قرضه در هر موقع قبل از سررسید آن می‌تواند تحت شرایط و به ترتیبی که در ورقه قید شده است آن را با سهام شرکت که پیش‌تر به‌وسیله یک یا چند بانک و یا مؤسسه مالی معتبر پذیره‌نویسی شده، تعویض نماید. «اوراق مشارکت قابل‌تعویض با سهام» اوراق مشارکتی است که توسط شرکت‌های سهامی عام منتشر و دارنده اوراق در سررسید نهایی و یا مواعدی که در شرایط انتشار درج می‌شود، می‌تواند با سهام در تملک شرکت ناشر این اوراق مربوط به سایر شرکت‌های پذیرفته‌شده در سازمان بورس یا بازارهای خارج از بورس تعویض نماید.بنابراین «اوراق قرضه قابل‌تعویض با سهام شرکت» منجر به افزایش سرمایه شرکت سهامی عام ناشر می‌گردد؛ زیرا این اوراق با سهام شرکت سهامی عام ناشر قابل‌تعویض است و درواقع اوراق قرضه قابل‌تعویض با «سهام شرکتِ ناشر این اوراق» می‌باشد؛ ولی «اوراق مشارکت قابل‌تعویض با سهام» منجر به افزایش سرمایه شرکت سهامی عام ناشر نمی‌گردد؛ زیرا این اوراق با سهام در تملک شرکت ناشر این اوراق مربوط به سایر شرکت‌های پذیرفته‌شده در سازمان بورس یا بازارهای خارج از بورس قابل‌تعویض است و درواقع اوراق مشارکت قابل‌تعویض با «سهام شرکتِ غیرناشر این اوراق» می‌باشد.«اوراق قرضه قابل‌تبدیل به سهام شرکت» اوراق قابل معامله‌ وعده‌داری است که بنا به پیشنهاد هیئت‌مدیره و گزارش خاص بازرسان شرکت، مجمع عمومی فوق‌العاده‌ای که اجازه انتشار این نوع از اوراق قرضه را‌ می‌دهد شرایط و مهلتی را که طی آن دارندگان این‌گونه اوراق خواهند توانست این اوراق خود را به سهام شرکت تبدیل کنند تعیین و اجازه افزایش سرمایه ‌حاصل از این تبدیل را به هیئت‌مدیره خواهد داد. «اوراق مشارکت قابل‌تبدیل به سهام» اوراق مشارکتی است که توسط شرکت‌های سهامی عام منتشر و در سررسید نهایی، زمان تحقق افزایش سرمایه و یا مواعدی که در شرایط انتشار درج می‌شود، به سهام شرکت‌های موضوع طرح اوراق مشارکت یا سهام شرکت ناشر تبدیل می‌شود.بنابراین «اوراق قرضه قابل‌تبدیل به سهام شرکت» منجر به افزایش سرمایه شرکت سهامی عام ناشر می‌گردد؛ زیرا این اوراق با سهام شرکت سهامی عام ناشر قابل‌تبدیل است و درواقع اوراق قرضه قابل‌تبدیل با «سهام شرکتِ ناشر این اوراق» می‌باشد؛ ولی «اوراق مشارکت قابل‌تبدیل به سهام» الزاماً منجر به افزایش سرمایه شرکت سهامی عام ناشر نمی‌گردد؛ زیرا این اوراق علاوه بر سهام شرکت سهامی عام ناشر، به سهام شرکت‌های موضوع طرح اوراق مشارکت نیز قابل‌تبدیل است و درواقع اوراق مشارکت قابل‌تبدیل با «سهام شرکتِ ناشر این اوراق» می‌تواند باشد یا نباشد.نتیجهاگرچه صدور اوراق قرضه به‌موجب نظریه شماره 2058. 30. 85 مورخ 28. 11. 1385 شورای نگهبان خلاف شرع اعلام گردیده است؛ در این نوشتار به جهت تبیین بهتر اوصاف اوراق مشارکت مرکب (قابل‌تعویض و تبدیل به سهام) مقرر در قانون نحوه انتشار اوراق مشارکت مصوب 30. 6. 1376 و آیین نامه اجرایی قانون نحوه انتشار اوراق مشارکت مصوب 8. 10. 1398 با اوصاف اوراق قرضه مرکب (قابل‌تعویض و تبدیل به سهام) مقرر در لایحه قانونی اصلاح قسمتی از قانون تجارت مصوب 24. 12. 1347 مقایسه شد.حاصل این مقایسه آن شد که ناشر اوراق مشارکت مرکب همانند اوراق قرضه مرکب صرفاً شرکت سهامی عام باید باشد که البته نزد بورس و یا بازارهای خارج از بورس موضوع قانون بازار اوراق بهادار جمهوری اسلامی ایران مصوب 1384 پذیرفته شده باشد؛ با این تفاوت که انتشار اوراق قرضه مرکب، قابل‌تعویض با سهام و قابل‌تبدیل به سهامِ شرکت سهامی عام ناشر این اوراق اساساً منجر به افزایش سرمایه آن شرکت می‌گردد؛ ولی انتشار اوراق مشارکت قابل‌تعویض با سهام اساساً و انتشار اوراق مشارکت قابل‌تبدیل به سهام الزاماً منجر به افزایش سرمایه شرکت سهامی عام ناشر این اوراق نمی‌گردد.انتهای پیام/
به گزارش خبرنگار اقتصاد بین‌الملل خبرگزاری فارس، پاسکال جوسارت - مارسلی استاد جغرافیا و مدیر برنامه مطالعات شهری در دانشگاه ایالتی سن دیگو در مقاله‌ای به تاریخ 18 می 2020 در نشریه فارین افیرز به مخاطرات کرونا برای اقتصاد در کشورهای جهان پرداخته است. متن این مقاله به این شرح است:کرونا زندگی کارگران غیر رسمی در سراسر جهان را ویران کرده استویروس کرونا اقتصاد جهانی را ویران، تجارت را تعطیل، زنجیره تولید را مختل و باعث از دست دادن شغل میلیون­ها نفر شده است. این ویروس همه ­گیر به­ طور خاص زندگی دو میلیارد کارگر رسمی یا غیررسمی جهان را که تقریباً 60 درصد از نیروی کار جهانی را تشکیل می­دهند و اغلب روزانه کمتر از 2 دلار درآمد دارند، ویران کرده است. این کارگران، به ویژه در کشورهای در حال توسعه، با یک فاجعه بزرگ اقتصادی روبرو هستند.برخلاف کارگران شاغل در اقتصادهای رسمی که از حمایت­های قانونی و اجتماعی بهره ­مند هستند، کارگران غیررسمی فاقد شبکه ایمنی و سلامت می­ باشند. آنها اکثراً زن و عمدتا خود اشتغال هستند و در مشاغل مختلفی از جمله دست­فروشی در خیابان، کارهای خانگی، حمل و نقل و جمع آوری زباله مشغول هستند. برخی نیز به عنوان کارگران روزمزد در کارخانه ها، مزارع و سایر مشاغل رسمی مشغول به کار هستند که به­ طور کامل از آن­ها حمایت نمی‌شود و حقوق آن­ها را رعایت نمی­­کنند. اقداماتی را بسیاری از کشورها برای مقابله با کرونا انجام داده اند - از جمله تعطیل کردن مشاغل بدون این­که کمک قابل ­توجهی برای جبران خسارت آن­ها بشود - این اقدام معیشت کارگران غیررسمی را تهدید کرده و آنها را به سمت فقر، گرسنگی و بی خانمانی بیشتر سوق داده است. تنها در عرض چند هفته، میلیون­ها نفر شغل غیررسمی خود را از دست داده ­اند و میلیون­ها نفر دیگر نیز در معرض خطر قرار گرفته ­اند.اما بحران در اقتصادهای غیررسمی فقط بر کشورهای فقیر تأثیر نمی­گذارد، بلکه به کشورهای ثروتمندنیز آسیب می­زند. تقریباً یک پنجم از کل کارگران در ایالات متحده دارای مشال غیررسمی هستند و به ­طور خاص در مقابل تهدید سلامتی ناشی از کرونا و پیامدهای اقتصادی آن، آسیب­ پذیر هستند. تصویر عمومی کارگر غیررسمی آمریکایی اکنون ممکن است یک کارگر دارای فناوری با «جایگاه اقتصاد موقت» باشد - مانند راننده با بیمه و بدون بیمه - اما تغییر به سمت یک اقتصاد غیررسمی بزرگتر در زمان رئیس جمهور رونالد ریگان آغاز شد. مقررات مربوط به کارفرمایان پس از سال 1980 شل شده است و به مشاغل اجازه می­دهد تا به تدریج خطرات را به شرکت­های مقاطعه ­کاری دست دوم، کارگران روزکار و سایر کارگران انعطاف­ پذیر منتقل کنند. عدم حمایت از کارگران، بحران ویروس کرونا را به ویژه در ایالات متحده حاد می­کند: این فقط یک بحران سلامتی یا یک بحران اقتصادی نیست، بلکه یک بحران عمیق اجتماعی است که در طول دهه ­های گذشته در حال شکل گرفتن است.افزایش کارگران غیررسمیدر سراسر جهان در حال توسعه ، این بیماری همه­ گیر نابرابری­ های اجتماعی را در معرض نمایش گذاشته است. در هندوستان که 90 درصد شغلها غیر رسمی هستند، سازمان بین المللی کار (ILO) تخمین می­زند بیش از 400 میلیون کارگر احتمالاً در عمق فقر غرق خواهند شد (که به معنای درآمد کمتر از 2 دلار در روز است). باید از تعطیلی کشوری که 24 مارس اعلام شد تشکر کرد. وجود اقتصادهای غیررسمی بزرگ در بسیاری از کشورهای فقیر همچنان خطر ابتلا به کوید 19 بین آسیب پذیرترین کارگران که وابسته به درآمد روزانه هستند و نمی­توانند کار خود را متوقف کنند، گسترش می­یابد.کارگران غیررسمی در حال حاضر با شرایط نامطلوب بهداشتی مانند تغذیه نامناسب، دسترسی محدود به فاضلاب و بیماری­های مزمن مرتبط با آلودگی هوا و آب روبرو هستند. با کمال تعجب، کارگران غیررسمی در کلمبیا، مالاوی، اوگاندا و جاهای دیگر طی اعتراضاتی خواستار کمک­های اضطراری عمومی شده­ اند. برخی از دولتها برای حمایت از کارگران غیررسمی در زمان بحران اقدامات کوچکی انجام داده ­اند. به عنوان مثال، در پرو که تقریباً سه چهارم مشاغل غیررسمی است، دولت به فقیرترین کارگران یک بار حدود 100 دلار پرداخت نمود. اما بسیاری از کشورها به این کارگران در شرایط کرونا هیچ کمکی نکرده یا کمک ناچیزی کرده ­اند.کارگران غیررسمی در جهان توسعه یافته نیز در معرض خطر هستند. از دهه 1980، تدابیر غیررسمی کار به طور فزاینده­ای در کشورهای صنعتی رایج شده است. با جهانی شدن اقتصادها و دولتها با پذیرش نولیبرالیسم ، تقاضا برای کار ارزان و یکبار مصرف همراه با عرضه افرادی که مایل به کار غیر رسمی هستند ، از جمله مهاجران و سایر افراد آسیب پذیر از کار رسمی منع شدند. با جهانی شدن اقتصادها و پذیرش نولیبرالیسم توسط  دولتها، تقاضا برای کارگر ارزان و یکبار مصرف همراه با عرضه افرادی که مایل به کار غیررسمی هستند، از جمله مهاجران و دیگر افراد آسیب پذیر که از کار رسمی منع شده بودند، افزایش یافت. در ایالات متحده، مردم دولت بزرگ را به خاطر آشفتگی اقتصادی دهه 1970 که منجر به کاهش شدید هزینه­های رفاهی و بی­نظمی در بسیاری از صنایع در چهار دهه بعد از آن شد، مقصر می­دانستند. به عبارت دیگر، غیررسمی­ گرایی ناشی از تصمیمات عمدی مقامات منتخب برای از بین بردن رفاه، نادیده گرفتن یا حذف حمایتهای مستحکم کارگری، کاهش مسکن ارزان قیمت و اخیراً اولویت­ بندی بنگاههای مالی بر اساس تعداد کارگران، رد مراقبت­های بهداشت جهانی و غفلت از اصلاح قوانین مهاجرت است.سهم کارگران آمریکایی مشغول در کارهای غیررسمی در دهه­ های اخیر همواره رو به افزایش بوده است. بین سال­های 2005 و 2015 درصد کارگران آمریکایی که شغل اصلی آن­ها جزء مشاغل غیررسمی بوده از ده درصد به شانزده درصد افزایش یافته است. به نقل از فدرال رزرو، تا سال 2018 حداقل یک سوم از مردم بزرگسال ایالات متحده در نوعی از مشاغل غیررسمی مشغول بوده­ اند. در همان سال ILO (سازمان جهانی کار) تخمین زده است که در ایالات متحده 30 میلیون نفر در مشاغل غیررسمی شاغل هستند- یعنی 19 درصد از کل نیروی کار این کشور. این کارگران توان اداره موارد معمول بهداشت و سلامت خود را ندارند تا چه رسد به معالجه بیماری­های همه­ گیر مانند کرونا. آن­ها هیچ چاره ­ای جز رفتن سرِکار ندارند حتی اگر مریض باشند.نتیجه اقتصاد رسمی شدیداً بستگی به تولید کالا و خدمات و حمل و ارسال آن­ها توسط کارگران غیر رسمی دارد.آن­ها همچنین افراد نامتجانسی از رنگین پوستان، مهاجران و زنان هستند. نابرابری اقتصادی و نژادی عمیقاً به روشی که آمریکایی­ها بحران ویروس کرونا را تجربه می­کنند، تأثیر می­گذارد. اطلاعات منتشره از مرکز کنترل و پیش­گیری بیماری­های ایالات متحده و از سازمان­های بهداشتی عمومی محلی نشان می­دهد احتمال مرگ آمریکایی­های آفریقایی تبار  و آمریکای لاتینی­ها بر اثر کرونا از سفید پوستان بیشتر است و همین این فکر را به ذهن متبادر می­کند که این بیماری یک «متوازن کننده بزرگ» است. افرادی که از این گروه­ها می­میرند از ضعیف­ترین و اقلیت­های آسیب­پذیری هستند که اغلب توان دسترسی به آزمایش­ها و مراقبت پزشکی ندارند. متخصصان به سرعت انگشت اشاره را به طرف افراد دارای «شرایط بد» مانند بیماری چاقی، فشار خون بالا و دیابت می­گیرند تا این نابرابری را توجیه کنند. اما در بین بزرگ­ترین عوامل خطرناک برای کوید 19، خطر نابرابری اقتصادی و اجتماعی است. بیماری چاقی براثر غیررسمی کردن اقتصاد، بدتر می­شود.بسیاری از کارگران غیررسمی در معرض خطر به یکباره تحت عنوان «ضرورت» دسته ­بندی می­شوند و اجازه می­دهند در طول بیماری همه ­گیر اقتصاد بچرخد حتی اگر آن­ها فاقد امکانات اولیه حفاظتی­ کار باشند. این­ها شامل کارگران رستوران­ها، مزارع، سرایداران و کارگران حمل و نقل هستند که هیچکدام از آن­ها نمی­توانند در خانه دورکاری کنند. به لطف این کارگران، آمریکایی­های خوشبخت بیشتری می­توانند ایمن و بدون درمعرض خطر ویروس قرارگرفتن، دورکاری کنند. در نتیجه اقتصاد رسمی شدیداً بستگی به تولید کالا و خدمات و حمل و ارسال آن­ها توسط کارگران غیر رسمی دارد.این کارگران دسترسی محدودی به مراقبت­های بهداشتی و سایر مزایای مورد نیاز برای مقابله با بیماری­ همه­ گیر و ایمن نگه داشتن خود و دیگران دارند. حتی کسانی که کارشان جزء کارهای فنی محسوب می­شود مانند راننده­ های تاکسی تلفنی[1] یا کسانی که خریدهای تلفنی خریداران از خواروبار فروشی­­ های محلی را برای مشتری­ها می­برند[2]، به دلیل اینکه جزء پیمانکاران مستقل دسته­ بندی می­شوند ، با وضعیت نامناسبی روبرو هستند. بسیاری تقلا می­کنند از حق بیکاری بهره ­مند شوند زیرا کارکنان شاغل نمی­توانند حق بیمه خود را پرداخت یا اطلاعات دستمزد خود را به سازمان­های دولتی گزارش نمایند.این که چگونه مصوبه اقدامات رفاهی و امدادی توسط کنگره به تصویب رسید، روشن نیست، مبلغ 2 میلیارد دلار که برای مرخصی استعلاجی، حق بیکاری و کمک غذایی تخصیص یافت به کارگران غیررسمی کمک خواهد کرد زیرا این اقدامات شامل برآوردن نیازهای اساسی و پرکردن چاله­ های اصلی است. اما این اقدامات به احتمال زیاد به میلیونها کارگر غیررسمی که قادر به ارائه مدرک در مورد دستمزد و ساعت کارکرد خود در قبل از شیوع بیماری همه ­گیر نیستند یا به دلیل مهاجر بودن واجد شرایط دریافت کوپن غذا و استفاده از مرخصی استعلاجی نیستند، کمک نخواهد کرد. آنچه واضح است این است که این بیماری همه­ گیر باعث افزایش ظهور کار غیررسمی در ایالات متحده شده است، دقیقاً مانند هند و سایر کشورهای در حال توسعه. بسیاری از کارگران نمی­دانند چگونه باید پول وعده غذایی بعدی خود را پرداخت کنند، چه رسد به پرداخت اجاره بهای مسکن خود، احتمال می­رود که آن­ها بدون توجه به خطر آلوده شدن به این ویروس به کار خود ادامه دهند.نکات برجستهگاهی بحران­های بزرگ موجب اصلاح و تحول در مشکلات ریشه ­ای اقتصادی و اجتماعی می­شود. رکود بزرگ که معامله جدید[3] را به حرکت درآورد و بنیان یک قرارداد جدید اجتماعی را نهاد که در سالهای پس از جنگ جهانی دوم استحکام بیشتری یافت. این توافق­نامه جدید شبکه­های امنیت اجتماعی را به­وجود آورد و زمینه را برای داد و ستد­های بیشتر جمعی فراهم کرد، رشد طبقه متوسط را تسهیل کرد، حمایت­های اجتماعی و حقوقی از کارگران را گسترش داد و امنیت اقتصادی را برای اکثر کارگران رسمیت داد.با این وجود، از زمان رکود بزرگ بحرانهای اقتصادی بعدی تأثیر بالعکسی بر اقتصاد آمریکا داشته است. آنها به قانون­گذاران اجازه داده­اند تا برنامه­ های رفاهی موجود را بهم بریزند، مقررات دولتی را شل بگیرند، مهاجران را شریر معرفی کنند و شرکت های بزرگی را که اغلب برای تکمیل بیشتر مشاغل پست خود به کارگران غیررسمی متکی هستند، به قید کفیل آزاد بگذارند. پنج رکود اقتصادی بزرگ از اوایل دهه 1970 بسیاری از شبکه­ های تأمین اجتماعی کشور را از بین برد و بسیاری از کارگران را به سمت اقتصاد غیررسمی سوق داد. در واقع، رشد خالص شغل در دهه بعد از رکود بزرگ سال 2008 تقریباً کلاً بواسطه مشاغل موجود در اقتصاد غیر رسمی ایجاد شد. ایالات متحده «مشاغل بد» را خیلی سریعتر از «مشاغل خوب» ایجاد کرده است و در نتیجه کارگران آمریکایی از این موضوع رنج می­برند. آمار اشتغال برای دونالد ترامپ، رئیس جمهور آمریکا بسیار بیشتر از بیماری کرونا جذابیت دارد. بنابر اعلام محققین مؤسسه بروکلین 44 درصد یا 53 میلیون نفر از کارگران دستمزدهای کمی دریافت می­کنند. بسیاری از این کارگران غیررسمی بودند و بدون حمایت قانونی و اجتماعی کار می­کردند.نباید اینگونه باشد. به نظر می رسد که بیماری همه ­گیر کرونا مولود یک طغیان همبستگی است. شماری از سازمان­ها، مانند صندوق اضطراری برای یک دستمزد عادلانه، بنیاد جامعه کارگران رستوران ­ها، اتحاد ملی کارگران داخلی و صندوق­های امداد کارگران فاقد سند، برای محافظت از کارگران غیررسمی و پر کردن شکاف­های ناشی از برنامه­ های دولت در شهرهای مختلف ایالات متحده، قدم­هایی برداشته ­اند. گرچه کار این سازمان­ها بسیار مهم است، اما کافی نیست. چنانچه آمریکایی­ها بخواهند مهلک­ترین آثار بحران کنونی را به حداقل برسانند و برای مقابله با بحران­های آینده آمادگی بهتری داشته باشند باید شبکه امنیت اجتماعی و حفاظت از کارگران غیررسمی را گسترش دهند.اعتراضات کاملاً سیاسی برای پایان دادن به دستور دولت مبنی بر ماندن در خانه در فلوریدا، میشیگان، اوکلاهما و سایر ایالت­ها ممکن است افراطی ناعادلانه و غیرمسئولانه باشد ولی نشان­دهنده ناامنی­ عمیق اقتصادی برای افراد با درآمد متوسط و کم در آمریکا است. متأسفانه هدف مورد حمله این تظاهرات­ها هدف اشتباهی است. این در خانه ماندن­ها موجب ناامنی اقتصادی نیست بلکه علت آن غیررسمی سازی اقتصاد است که در دهه ­های اخیر رخ داده است. ایالات متحده برای ایجاد کشوری قوی­تر و جامعه ­ای سالم­تر، باید برنامه ­های ترمیم بیماری کرونا را در دستور کار خود قرار دهد و از همه افراد شاغل بیشتر حمایت کند و با تشخیص اهمیت اقتصاد غیررسمی، به این نوع اقتصاد رسمیت ببخشد.درباره نویسندهPASCALE JOASSART-MARCELLI  پاسکال جوسارت مارسلی استاد جغرافیا و مدیر برنامه مطالعات شهری در دانشگاه ایالتی سن دیگو است.----------------------------------------------------------------------------------------------------------------[1] Uber drivers[2] Instacart shoppers[3] New Deal یا معامله جدید ارائه اقدامات اقتصادی­توسط فرانکلین دی روزولت در سال 1933 برای خنثی کردن تأثیرات رکود بزرگ بود. این اقدام شامل یک برنامه بزرگ برای کارهای عمومی بود که با اعطای وام به ­طور گسترده توانست بیکاری را به میزان 7 تا 10 میلیون نفر کاهش دهد.انتهای پیام/
به گزارش خبرگزاری فارس به نقل از روابط عمومی بانک مرکزی، بر اساس آخرین گزارش اخذ شده در ارتباط با اعطای تسهیلات به صاحبان کسب و کار آسیب‌دیده از شیوع بیماری کرونا تا تاریخ 1399.04.22، تعداد ۱۶۷ هزار واحد کسب و کار مورد تأیید دستگاه اجرایی ذی‌ربط قرار گرفته و برای اخذ تسهیلات به بانک‌ها و موسسات اعتباری عامل معرفی شده‌اند که از این تعداد، ۱۳۴ هزار واحد انتخاب و به شعبه بانک یا موسسه عامل مربوطه معرفی شده‌اند.همچنین، تا تاریخ اشاره شده تعداد 11 هزار و 100 واحد به شعب مربوطه مراجعه و در حال تکمیل مدارک و وثایق خود ‌هستند که از این تعداد 5 هزار و 550 واحد کسب و کار، بالغ بر ۵۷۵ میلیارد ریال تسهیلات دریافت کرده‌اند.یادآور می‌شود حسب تصمیمات ستاد ملی مقابله با کرونا مقرر شده است بانک مرکزی و شبکه بانکی کشور نسبت به تأمین منابع مالی مورد نیاز به منظور اعطای تسهیلات قرض الحسنه یک میلیون تومانی به خانوارهای یارانه بگیر و اعطای تسهیلات به کسب و کارهای آسیب‌دیده از شیوع ویروس کرونا به مبلغ ۷۵۰ هزار میلیارد ریال اقدام کند که از این مبلغ، ۴۹۰ هزار میلیارد ریال صرف پرداخت تسهیلات به کسب و کارهای آسیب‌دیده از شیوع ویروس کرونا خواهد شد.انتهای پیام/
به گزارش خبرنگار اقتصاد بین‌الملل خبرگزاری فارس به نقل از راشاتودی، در فاز نخست توافق تجاری بین چین و آمریکا پکن متعهد شد طی سال جاری 26 میلیارد دلار از آمریکا نفت و گاز وارد کند. اما به نظر می‌رسد که بعید است چینی‌ها بتوانند به این تعهد خود عمل کنند.حتی پیش از آنکه شیوع ویروس کرونا تمام پیش‌بینی‌ها درباره تقاضا و مبادلات حامل‌های انرژی در جهان را بی‌اعتبار کند بسیاری از کارشناسان بر این باور بودند که طرف چینی نخواهد توانست به تعهد خود برای واردات 26 میلیارد دلاری عمل کند.شیوع کرونا و متعاقبا کاهش قابل توجه برای واردات نفت و گاز از یک سو و کاهش شدید قیمت از سوی دیگر دست یافتن چینی‌ها به تعهد انجام شده برای واردات انرژی از آمریکا را سخت‌تر و یا حتی غیرممکن کرده است.با توجه به آنکه قیمت حامل‌های انرژی در شرایط کنونی پایین‌تر از ماه ژانویه و زمانی است که فاز نخست توافق تجاری امضا شد حتی اگر چینی‌ها اراده کنند حجم واردات نفت،‌گاز طبیعی مایع شده، ذغال سنگ و محصولات پتروشیمی نظیر پروپان از آمریکا را به شکل قابل توجهی افزایش دهند ارزش واردات آنها به دلار کمتر از آن چیزی خواهد بود "چینآمریکانفتحامل‌های انرژیتوافق تجاری"
به گزارش خبرگزاری فارس با توجه به استقبال گسترده مردم از سرمایه‌گذاری در بورس و سرریز شدن نقدینگی سرگردان جامعه به سمت بازار سرمایه‌، روزانه بین 25 تا 30 هزار میلیارد تومان در بورس اوراق بهادار تهران و فرابورس ایران داد و ستد می‌شود، این فرصت مناسبی برای شرکتهای بورسی و فرابورسی است که اقدام به تامین مالی از این بازار کنند.مسئولان بورس می‌گویند از کل معاملات بازار سرمایه 10 درصد نقدینگی جدید است و بقیه ناشی از دست به دست شدن سهام موجود بین افراد است، به عبارت دیگر روزی 2 تا 3 هزار میلیارد تومان پول جدید وارد بازار می‌شود.کارشناسان می‌گویند،‌ شرکتهای بورسی و فرابورسی با انتشار اوراق بهادار، ‌افزایش عرضه سهام و فروش حق تقدم می‌توانند به تامین مالی از بورس اقدام کنند.امروز خوشبختانه 1000 میلیارد تومان اوراق تبعی برای تامین مالی طرحهای پتروشیمی خلیج فارس و 1000 میلیارد تومان اوراق رهنی نیز برای بانک مسکن عرضه و فروخته شد.یعنی ظرف کمتر از 4 ساعت، دو هزار میلیارد تومان تامین مالی از بازار سرمایه انجام شد که به اجرای طرحهای توسعه‌ای و رونق تولید در بنگاه‌ها کمک می‌کند.* پذیره‌نویسی هزار میلیارد تومان اوراق رهنی بانک مسکنمدیرعامل تامین سرمایه بانک مسکن امروز در مورد مشخصات، ارکان، نرخ سود و سایر ویژگی‌های «پذیره‌نویسی مرحله دوم اوراق رهنی بانک مسکن در فرابورس» ارائه کرد و گفت: مرحله دوم انتشار و پذیره‌نویسی اوراق رهنی بانک مسکن به ارزش هزار میلیارد تومان و با سررسید دو ساله اجرا شد که نرخ آن 16 درصد و مواعد پرداخت سود آن هر سه ماه یک‌بار خواهد بود.بهرنگ اسدی با بیان اینکه امروز در جریان پذیره‌نویسی این اوراق، هزار میلیارد تومان برای اوراق رهنی تامین مالی خواهیم کرد، افزود: بلافاصله مبالغ جمع‌آوری‌شده از پذیره‌نویسی را برای بانک مسکن واریز خواهیم کرد که در نتیجه ظرفیت تسهیلا‌ت‌دهی بانک مسکن به همین میزان افزایش می‌یابد و شاهد بهبود نسبت‌های کفایت سرمایه این بانک خواهیم بود.وی همچنین از برنامه مسکن برای انتشار دو مرحله دیگر اوراق رهنی هر کدام به ارزش 1000 میلیارد تومان تا پایان سال خبر داد که در صورت موافقت سازمان بورس و طی مراحل لازم این مهم عملیاتی خواهد شد.اسدی در توضیح اوراق رهنی عنوان کرد که این اوراق در طبقه اوراق به پشتوانه دارایی است و در مورد اوراق رهنی بانک مسکن، سبدی از تسهیلات مبنای انتشار آن قرار گرفته است تا با تسریع بازگشت منابع حاصل از اعطای تسهیلات بتواند چرخه ایجاد اعتبار در بانک را تقویت کند و ظرفیت اعطای تسهیلات را افزایش دهد.او درباره ارکان ان اوراق بیان کرد: به لحاظ ساختاری این اوراق دارای بانی و ضامن است که در اینجا بانک مسکن این نقش را بر عهده دارد و سایر ارکان آن را متعهد پذیره‌نویسی  و بازارگردان یعنی شرکت تامین سرمایه بانک مسکن، عامل فروش شرکت کارگزاری بانک مسکن و عامل پرداخت سود یعنی شرکت سپرده‌گذاری مرکزی اوراق بهادار تشکیل می‌دهند.تعمیق بازار اوراق رهنی در دستور کار بانک مسکنکاوه دلسوز معاون تامین سرمایه بانک مسکن نیز در این نشست خبری درباره سازوکار و ماهیت ابزار اوراق رهنی گفت: اوراق رهنی در ایران نوپا بوده اما در سایر نقاط دنیا قدمتی بیش از 50 تا 60 سال دارد.به گفته او یکی از وظایف اصلی بانک‌های تجاری، توسعه اعطای انواع تسهیلات به مشتریان برای انجام فعالیت‌های مختلف است که یکی از این فعالیت‌ها می‌تواند خرید ملک و مسکن باشد.دلسوز با اشاره به اینکه وقتی مشتری درخواست تسهیلات دارد، معمولا تسهیلات اعطایی به او از نوع تسهیلات با سررسید بسیار بلندمدت است، اظهار کرد: در کشور ما این نوع تسهیلات معمولا 10 تا 12 ساله و در خارج از کشور 30 ساله و بعضا بیشتر است.او درباره سازوکار اعطای وام و تسهیلات به مشتری توضیح داد: بانک مبلغی را که معمولا با تجمیع متقاضیان خرد، مبلغ هنگفتی می‌شود به عنوان تسهیلات به مشتری پرداخت می‌کند که بارپرداخت آن در دوره بلندمدت اتفاق می‌افتد، این موضوع اما در بعد کلان موجب می‌شود تا توان تسهیلات‌دهی بانک کاهش یابد.دلسوز راهکار افزایش توان تسهیلات‌دهی بانک را انتشار اوراق رهنی ذکر کرد و ادامه داد: راهکار این بود که به پشتوانه درآمدهای آتی یعنی دریافت اقساط وصولی، بانک اقدام به انتشار اوراق می کند تا قدرت تسهیلات‌دهی  را افزایش داده و به نوعی معطل بازپرداخت اقساط نماند.او با بیان اینکه در انتشار مرحله دوم اوراق رهنی بانک مسکن به ارزش هزار میلیارد تومان،  بهترین پرونده‌های تسهیلاتی بانک مسکن به تعداد حدود 137 هزار پرونده مدنظر قرار گرفته است، گفت: این پرونده‌های تسهیلاتی به نوعی هیچ ریسکی برای سرمایه‌گذاران ندارد و بانک مسکن نیز به عنوان ضامن اوراق تعهد کرده است، اصل مبلغ اوراق خریداری‌شده در فرایند پذیره‌نویسی را در موعد سررسید و سود آن را در مواعد سه‌ماهه به موقع پرداخت کند.به گفته معاون تامین مالی بانک مسکن تیرماه سال 1395 برای نخستین بار شاهد انتشار اوراق رهنی بانک مسکن و تامین مالی 300 میلیارد تومانی این بانک از طریق پذیره‌نویسی اوراق رهنی در بازار فرابورس بودیم و حال در فاز دوم، این اوراق به مبلغ یک‌هزار میلیارد تومان روز جاری منتشر و به عموم خریداران عرضه شد که مهلت آن 10 روزه است.دلسوز همچنین عنوان کرد که در ادامه طبق برنامه‌‌ریزی صورت‌گرفته به منظور عمق‌بخشی به بازار اوراق رهنی دو پارت هزار میلیارد تومانی دیگر از این اوراق منتشر و در بازار فرابورس پذیره‌نویسی خواهد شد و امیدواریم علاوه بر بانک مسکن، سایر بانک‌های تجاری نیز که در امر تسهیلات‌دهی وام خرید مسکن فعال هستند، به چرخه انتشار این اوراق افزوده شوند تا بر قدرت وام‌دهی بانک‌ها اضافه شود.از امروز دوشنبه 23 تیرماه پذیره‌نویسی 10 میلیون ورقه اوراق رهنی بانک مسکن به ارزش هزار میلیارد تومان با نرخ سود 16 درصد آغاز شد که در نخستین روز از این مهلت به دنبال استقبال سرمایه‌گذاران، کل این اوراق خریداری شد تا بانک مسکن با جذب منابعی که از این طریق انجام داده است بر توان تسهیلات‌دهی خود بیش از پیش بیفزاید.انتهای پیام/ب
به گزارش خبرنگار اقتصاد بین‌الملل خبرگزاری فارس به نقل از راشاتودی، بانک مرکزی فدرال آمریکا برای حفظ نسبی ثبات اقتصادی در این کشور و مقابله با تبعات شیوع ویروس کرونا سه تریلیون دلار بودجه تخصیص داد که این مسئله باعث شد تا حباب موجود در بورس وال استریت بزرگتر شود.بانک مرکزی فدرال آمریکا همچنین اقدام به خرید نامحدود دارایی در بورس این کشور برای حفظ نقدینگی و گردش مالی در این بورس کرد.در حالی که بخش قابل توجهی از این بودجه به خرید اوراق قرضه وزارت خزانه‌داری آمریکا و همچنین اوراق تسهیلات مسکن اختصاص یافت اما حضور این بانک در بازار سهام شرکت‌ها کافی بود تا سرمایه‌داران را به تب و تاب بیندازد.اندرو برنر، مدیر بخش درآمدهای ثابت بین‌المللی مؤسسه نت الاینس، می‌گوید شیوع کرونا حالا در حال تاثیرگذاری معکوس بر بورس آمریکاست. هر چقدر شیوع کرونا بدتر شود بازار رشد بیشتری خواهد کرد چرا که بانک مرکزی فدرال آمریکا بسته‌های کمک اقتصادی بیشتری را فعال می‌کند.این دقیقا همان دلیلی است که باعث رشد بازارها در روزهای معاملاتی هفته‌های گذشته شده است.انتهای پیام/
به گزارش خبرنگار اقتصاد بین‌الملل خبرگزاری فارس به نقل از راشاتودی، داده‌های آکادمی اطلاعات و فناوری ارتباطات چین نشان می‌دهد ماه گذشته میلادی 17.51 میلیون دستگاه گوشی 5G در بازار این کشور عرضه شده است.این آمار حاکی از آن است که سهم گوشی‌های 5G از کل گوشی‌های موبایل در چین از 46.3 درصد در ماه می به 61.2 درصد افزایش یافته است.آمار آکادمی فناوری ارتباطات چین نشان می‌دهد که 105 نوع گوشی 5G در بازار چین عرضه می‌شود و در نیمه نخست سال 2020 معادل 63.6 میلیون گوشی 5G در این کشور به فروش رفته است.مؤسسه مشاوره‌ای‌ بین‌المللی دیلویت، در گزارش ماه ژوئن خود اعلام کرد که عرضه گوشی‌های 5G در بازار چین به شکلی انفجاری رو به افزایش است و ساخت ایستگاه‌های مخابراتی در این کشور هم رو به گسترش گذاشته است.این گزارش نشان می‌دهد که انتظار می‌رود چین شاهد شکل گرفتن موج نخست گسترش شبکه نسل پنجم باشد به گونه‌ای که پوشش این شبکه به طور مداوم در حال بالا رفتن بوده و قیمت گوشی‌های نسل پنجم نیز در حال کاهش هستند.وزارت صنعت و فناوری اطلاعات چین پیشتر گفته بود که این کشور توسعه شبکه نسل پنجم  مخابرات را سرعت بخشیده و تا پایان سال جاری 600 هزار ایستگه مخابراتی 5G در این کشور ساخته خواهد شد.انتهای پیام/
به گزارش خبرنگار اقتصادی خبرگزاری فارس، حسین زارعی امروز در مراسم امضای تفاهمنامه همکاری راه‌آهن با هلدینگ تایدواتر خاورمیانه در باره توسعه حمل و نقل ریلی غلات از بنادر به مرکز لجستیک آپرین اظهار داشت: رقمی که امروز بابت این پروژه مطرح شد، درواقع فهرست بهای سال 98 است و پیش بینی ما این است که تا 2 هزار و 500 میلیارد تومان این سرمایه گذاری افزایش می‌یابد.وی ادامه داد: توسعه حمل و نقل ریلی غلات از بنادر به مرکز لجستیک آپرین و حضور تایدواتر در آن پروژه‌ای پربازده و همچنین سودآور برای سهامداران این شرکت‌ها خواهد بود. ما 45 هزار سهامدار داریم که حتماً به منافع آنها می‌اندیشیم.مدیر عامل تایدواتر ادامه داد: از حدود 2 سال پیش شرکت تایدواتر به شرکتی صد درصد خصوصی منتقل شده است.وی با اشاره به ساخت سیلوی غلات در بندر آپرین اضافه کرد: ما در سه محور این پروژه را‌‌‌‌‌‌‌‌‌‌ اجرا می‌کنیم، اول تکمیل طرح سیلوی غلات در بندر امام خمینی(ره) که تاکنون 500 میلیارد تومان آنجا هزینه‌ کرده‌ایم و 25 درصد رشد دارد. دوم سیلوی بندر شهید رجایی است و سوم سیلوی آپرین است.زارعی گفت: آنچه به عنوان یک فرد بازار سرمایه‌ای می‌دانم این است که آرزوی فعالان بخش لجستیک راه اندازی و توسعه حمل و نقل درب تا درب است. غلات از کشور مبدأ مستقیم به درب شرکت‌های مصرف کننده برود و این به توسعه می‌انجامد.مدیر عامل تایدواتر تأکید کرد: طرح حمل و نقل یکپارچه غلات را‌‌‌‌‌‌‌‌‌‌ دنبال می‌کنیم.وی گفت: 600 واگن ویژه حمل غلات وارد این حوزه خواهیم کرد.زارعی با بیان این که منافع سهامداران را‌‌‌‌‌‌‌‌‌‌ در این قرارداد در نظر گرفته‌ایم گفت: از وزیر راه و شهرسازی می‌خواهم که در این حوزه به ما کمک دهد، این پروژه فقط در حوزه راه‌آهن و تایدواتر نیست و بخشی از آن هم به وزارت صمت و وزارت کشاورزی مربوط است که امیدواریم مدیران این دو وزارتخانه با ما همکاری کنند.وی ادامه داد: از سال 1400 اثرات مثبت این قرارداد امروز را‌‌‌‌‌‌‌‌‌‌ خواهیم دید.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرگزاری فارس، سعید زرندی اظهار داشت: آیین نامه اجرایی ماده 20 قانون رفع موانع تولید رقابت پذیر و ارتقای نظام مالی کشور با هدف تسهیل بازپرداخت تسهیلات ارزی واحدهای تولیدی اصلاح شد.وی فزود: آیین نامه ماده 20 در پایان سال گذشته و با توجه به شرایط اقتصادی کشور و با دریافت نظرات بخش های مختلف به ویژه تشکل های بخش خصوصی در مورد چالش ها و مشکلات بازپرداخت تسهیلات ارزی اصلاح و تصویب شد.وی گفت: طبق مهلت تعیین شده در این آیین نامه، بدهکاران فقط تا پایان شهریور سال جاری فرصت دارند اقساط سررسید شده خود را یا به صورت یکجا پرداخت کرده و یا در صورت عدم امکان پرداخت اقساط سررسید شده به صورت یکجا، با درخواست از بانک عامل نسبت به تقسیط بدهی حداکثر تا 4 سال در اقساط شش ماهه اقدام کنند.معاون طرح و برنامه وزارت صنعت، معدن و تجارت افزود: واحدهای تولیدی بدهکار در فرصت باقی مانده برای بهره مندی از مفاد مصوبه اخیر به سرعت اقدام کرده و مشکل چند ساله بازپرداخت تسهیلات ارزی خود را مرتفع کنند.زرندی گفت: مهلت های مقرر در این آیین نامه به هیچ عنوان تمدید نخواهد شد و بدهکارانی که تا تاریخ 31 شهریور 99 برای استفاده از مزایای این آیین نامه مراجعه نمی کنند، موظفند بدهی خود را یا به صورت ارزی طبق قرارداد با بانک عامل پرداخت کرده و یا با ارایه درخواست به بانک عامل مانده بدهی ارزی خود را که شامل اقساط سررسید شده و آتی، اصل، سود و وجه التزام تاخیر تادیه دین است، با نرخ بازار ثانویه ارز اعلامی بانک مرکزی تبدیل به ریال کرده و طی چهار سال با اقساط شش ماهه و با نرخ سود 18 درصد تسویه کنند.وی افزود: در این بخش نیز بدهی تبدیل شده به ریال تا زمان تسویه مشمول نرخ سود هجده درصد(18 درصد) است و عدم پرداخت اقساط در موعد مقرر مشمول وجه التزام تاخیر تادیه دین شامل نرخ سود 18 درصد به علاوه جرایم موضوع آیین نامه اجرایی وصول مطالبات غیر جاری موسسات اعتباری(ریالی و ارزی) خواهد شد.انتهای پیام/
به گزارش خبرنگار اقتصادی خبرگزاری فارس، محمد اسلامی امروز در مراسم امضای تفاهمنامه همکاری راه‌آهن با هلدینگ تایدواتر خاورمیانه درباره توسعه حمل و نقل ریلی غلات از بنادر به مرکز لجستیک آپرین اظهار داشت: گام مهم و راهبردی در این باره برداشته شد. بیش از 40 سال است که نام آپرین را‌‌‌‌‌‌‌‌‌‌ می‌شنویم، طرح جامع لجستیک طراحی شده است و سهم راه‌آهن در غالب این دهکده مشخص شده است که یکی از حلقه‌های مهم همین آپرین است.محمد اسلامی افزود: باید برای ماندگاری و شکوفایی بیش از پیش اقتصاد ما مردمی شود. مردمی شدن اقتصاد نیازمند تصمیم‌گیری سهل و روان است تا اعتماد بخش خصوصی جذب شود و اعتماد بخش دولتی پایدار شود.وی با اشاره به قرارداد امروز بیان کرد: امروز سرمایه‌گذاری 2 هزار میلیارد تومانی بخش خصوصی با 42 هزار سهامدار انجام شد و این تأثیر مستقیم بر زندگی مردم دارد.وزیر راه و شهرسازی تأکید کرد: برای رشد اقتصادی باید سرمایه‌ها در مسیر مولد و تولید و کارآفرینی فعال شود.وی با اشاره به ضرورت توسعه حمل و نقل درب تا درب بیان کرد: باید محصولات غذایی ما بدون دخالت دست و تخلیه و بارگیری غیر ضروری جابجا شود.وزیر راه و شهرسازی تأکید کرد: در این حوزه باید ریل به مراکز تولید وصل باشد.اسلامی افزود: در سال 98، 560 میلیون تن بار توسط حمل و نقل جاده‌ای و 47 میلیون تن توسط حمل و نقل ریلی جابجا شد. تخلیه و بارگیری در بنادر از 147 میلیون تن در سال 97 به 172 میلیون تن در سال 98 رسید و ضرورت دارد مراکز بار به ریل متصل شود.وی اضافه کرد: 14 هزار کیلومتر خط ریلی اصلی و فرعی داریم و 14 هزار کیلومتر خط ریلی در دست ساخت و مطالعه است که پیش بینی می‌شود در 5 سال آینده بتوانیم به رقم 28 هزار کیلومتر خط ریلی دست یابیم.وزیر راه و شهرسازی گفت: با توسعه زیرساخت‌ها و اتصال ریل به مراکز بار و تشکیل لجستیک؛ یعنی ما در واقع طبق برنامه حرکت کرده‌ایم.اسلامی تأکید کرد: لجستیک قدرتمند کمک می‌کند سهم بزرگی در اقتصاد منطقه و جهان پیدا کنیم.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرگزاری فارس به نقل از شاتا، در سه ماهه اول امسال ۵۸ فقره سرمایه گذاری خارجی به ارزش 832.6 میلیون دلار در کل کشور به تصویب رسیده که بخش صنعت، معدن و تجارت با ۲۶ مورد و حجم سرمایه گذاری ۴۶۷ میلیون دلار به ترتیب سهم ۴۵ و ۵۶ درصدی را از لحاظ تعداد و ارزش را به خود اختصاص داده است.در این دوره از لحاظ حجم سرمایه‌گذاری سهم بخش صنعت ۶۸ درصد، بخش معدن ۲۰ درصد و بخش تجارت ۱۲ درصد بوده است. از ۲۶ فقره اشاره شده ۱۰ شرکت با ۱۰۰ درصد سهامدار خارجی، ۱۳ شرکت به صورت مشارکتی با شرکای داخل(J.C) و 3 مورد به صورت مشارکت مدنی، بیع متقابل و BOT هستند.بیشترین حجم سرمایه گذاری در دوره مورد بررسی در گروه‌های ساخت مواد و محصولات شیمیایی، کسب و کارهای اینترنتی و ساخت کک، فرآورده های حاصل از تصفیه نفت بوده است.چهار کشور اول از لحاظ ارزش سرمایه گذاری خارجی مصوب کشورهای آلمان، امارات، اتریش و چین هستند. بیشترین تعداد سرمایه‌گذاری‌ها توسط کشور افغانستان با ۸ مورد است و کشورهای چین، امارات متحده عربی و آلمان رتبه های دوم تا چهارم را به خود اختصاص دادند.استان های سیستان و بلوچستان، تهران و البرز به ترتیب رتبه‌های اول تا سوم را از لحاظ حجم سرمایه‌گذاری خارجی مصوب کسب کرده اند.سرمایه گذاری خارجی مصوب شامل تمام درخواست‌ها اعم از سرمایه گذاری جهت ایجاد طرح های جدید، خرید سهام شرکت‌های موجود و همچنین سرمایه‌گذاری‌های خارجی صورت گرفته در سنوات گذشته و بدون پوشش حمایتی قانون است.انتهای پیام/
"به گزارش خبرنگار اقتصادی خبرگزاری فارس در این تفاهم نامه که توسط«سعید رسولی»معاون وزیر راه وشهرسازی ومدیرعامل راه آهن جمهوری اسلامی ایران و «حسین زارعی» مدیرعامل شرکت تایدواتر خاورمیانه به امضا رسید، شرکت راه آهن برای خرید 600 دستگاه واگن باری فله و کانتینربر از این سرمایه گذاری حمایت می کند.دو طرف در این تفاهم نامه بر توسعه همکاریهای ریلی در زمینه حمل ونقل غلات از بنادر یادشده به مرکز لجستیک آپرین واحداث و بهره برداری از شبکه خطوط فرعی ریلی در اسلکه های بندرامام و شهیدرجایی و حمل مستقیم غلات از کشتی به قطار توافق کردند.هدف از امضای این تفاهم نامه و انجام سرمایه‌گذاری‌ها در این بخش، تسهیل بیشتر حمل مستقیم و منظم کالاهای اساسی از بنادرامام (ره) و شهید رجایی از طریق شبکه ریلی به مقاصد داخلی در راستای افزایش سهم حمل ونقل ریلی در جابجایی بار در کشوراست.این تفاهم نامه در اجرای بندهای ۲۴ و۲۵ سیاست‌های کلی برنامه ششم توسعه ""ابلاغی مقام معظم رهبری"" در خصوص اولویت توسعه حمل ونقل ریلی و ایجاد مزیت رقابتی در این بخش با مشارکت بخش خصوصی به امضا رسید.افزایش سهم راه‌آهن در جابجایی بار، حفظ محیط زیست، کاهش مصرف سوخت و آلاینده ها، کاهش آمار تصادفات رانندگی، تشویق بخش خصوصی به انجام سرمایه‌گذاری و نوسازی ناوگان ریلی باری در گردش، اجرای مصوبات ستاد مراکز لجستیک کشور، حمایت بیشتر از توسعه ترانزیت ریلی کالا و اتصال شبکه ریلی به مراکز بزرگ اقتصادی، تجاری و صنعتی در مبادی ورودی و خروجی در کریدور شمال - جنوب از مهمترین مزیت های امضای این تفاهم نامه بین شرکت راه آهن و شرکت تایدواتر خاورمیانه است.در این تفاهم نامه راه آهن جمهوری اسلامی ایران متعهد شده است که نسبت به صدور مجوزهای مورد نیاز سرمایه گذاری طبق ضوابط و مقررات و اختیارات قانونی و جانمایی اراضی مورد نظر در مرکز لجستیک آپرین و تحویل اراضی به سرمایه‌گذار برای آغاز اجرای پروژه‌های یادشده اقدامات لازم را به عمل آورد.همکاری لازم با سازمان بنادرودریانوردی به منظور اخذ مجوزهای قانونی جهت اتصال خطوط ریلی اسکله‌های بنادرامام خمینی(ره) وشهیدرجایی به شبکه منظور افزایش تردد قطارهای برنامه‌ای و انجام اقدامات مورد نیاز به منظور استفاده سرمایه ‌گذار از تسهیلات مالی موضوع ماده  ۱۲ قانون رفع موانع تولید و برخورداری سرمایه گذار از مزایای تبصره یک ماده ۶۶ قانون مبنی بر دسترسی آزاد به شبکه ریلی کشور ازدیگر توافقات دو طرف در اجرای این تفام نامه است.انتهای پیام/"
به گزارش خبرنگار اقتصادی خبرگزاری فارس، حامد شمس سخنگوی وزارت تعاون، کار و رفاه اجتماعی امروز در ارتباط زنده با شبکه خبر اعلام کرد: با توجه به اینکه از 13 دستگاهی که باید فهرست اطلاعات زیرمجموعه‌های آسیب‌دیده از بیماری کرونا را اعلام می‌کردند، به وظایف خود عمل نکردند و همچنین پیامک برای تسهیلات کرونایی به واحدهای مشمول ارسال نشده است، بنابراین تصمیم گرفته شد مهلت ثبت‌نام برای تسهیلات کرونایی واحدهای خسارت دیده از کرونا دو هفته تمدید شود.وی گفت: از 13 دستگاهی که باید بانک اطلاعاتی دستگاه‌های زیرمجموعه خود را بدهند، تا روز گذشته فقط 9 دستگاه اطلاعات ارائه کردند و این اطلاعات به وزارت ارتباطات و فناوری اطلاعات ارسال شده تا پیامکی برای اعضای مشمول این دستگاه‌ها و واحدهای صنفی و تولیدی ارائه شود که البته متأسفانه پیامک هم به موقع ارسال نشده است، بنابراین هم از نظر اعلام دستگاه‌ها و هم از نظر ارسال پیامک با تأخیر فرایند اجرایی مواجه هستیم.به گفته سخنگوی وزارت تعاون، کار و رفاه اجتماعی، درخواست تمدید برای ثبت‌نام تسهیلات کرونایی ارائه شد که مورد موافقت قرار گرفت.به گفته شمس، به عنوان مثال باید وزارت فرهنگ و ارشاد اسلامی حوزه زیرمجموعه خود شامل مطبوعات و خبرگزاری‌ها و روزنامه‌ها را ارائه کند، در حوزه وزارت راه و شهرسازی اطلاعات رانندگان برون‌شهری و نیز دستگاه‌های حمل و نقل درون‌شهری، در وزارت صنعت، معدن و تجارت اطلاعات واحدهای صنفی ارائه شود.به گفته شمس، با توجه به اینکه در ارائه اطلاعات با مشکل مواجه شدند، در نتیجه کندی روند اجرایی نیز مشاهده می‌شود.سخنگوی وزارت تعاون گفت:‌فرایند برای دریافت تسهیلات کرونایی چهار مرحله اجرایی دارد. ابتدا باید بانک اطلاعاتی دستگاه‌ها به وزارت فناوری اطلاعات و ارتباطات برای ارسال پیامک ارائه شود. مرحله دوم، واحد صنفی در سامانه کارا به نشانی سامانه کارا ثبت نام کند. مرحله سوم، اگر واحد دارای پوشش بیمه‌ای است، اطلاعات آن را از سازمان تأمین اجتماعی چک می‌کنیم درنهایت وقتی این موارد تأئید شد، اسامی بنگاه‌های مشمول تسهیلات کرونایی به شبکه بانکی شامل 20 بانک کشور ارائه می‌شود.شمس همچنین گفت: عده‌ای گفته‌اند سامانه کارا باید روزآمد شود و ما سعی می‌کنیم آن را به روز کنیم، البته شبکه بانکی کشور بخشی از کارها را انجام داده و اگر اطلاعات دستگاه‌های اجرایی مرتبط با کرونا زودتر به بانک مرکزی ارائه شود تسهیلات مرتبط با کرونا در کمتر از دو هفته قابل پرداخت است.وی تأکید کرد: هنوز بانک اطلاعاتی بسیاری از دستگاه‌های آسیب‌دیده از کرونا برای وزارت کار ارسال نشده و هنوز پیامکی هم برای بخشی از آنها ارسال نشده است. اما شبکه بانکی و بانک مرکزی اعلام آمادگی کردند، به محض دریافت اطلاعات، تسهیلات کرونایی را پرداخت کنند.انتهای پیام/ب
"به گزارش خبرنگار اقتصادی خبرگزاری فارس، مراسم امضای تفاهم نامه همکاری راه‌آهن با هلدینگ تاید واتر خاورمیانه درباره توسعه حمل و نقل ریلی غلات از بنادر به مرکز لجستیک آپرین امروز در شرکت راه‌آهن در حال برگزاری است.در این مراسم مدیرعامل راه‌آهن اظهار داشت: با توجه به مزیت‌های ارزشمند ریلی این قرارداد بسیار ارزشمند است.سعید رسولی افزود:‌ارزش کار این است که سرمایه‌گذاری در حوزه ریلی شکل می‌گیرد با توجه به مزیت‌های ارزشمند ریلی این کار با ارزش است.وی افزود: در شرایط سخت تحریم و امضای این تفاهم نامه عملیاتی شدن این سرمایه‌گذاری همتی بلند برای سازندگی کشور است.مدیرعامل راه‌آهن گفت: از زمان شروع مذاکره تا انعقاد تفاهم نامه دو ماه زمان برد و تاید واتر با بررسی‌های کارشناسی به اهمیت پروژه رسید.رسولی تصریح کرد: حجم سرمایه‌گذاری 1600 میلیارد تومان  مدت انجام طرح دو سال است.وی اضافه کرد: ‌این پکیج کامل بود و شامل اتصال شبکه ریلی و ساخت سیلو در دو فاز به ظرفیت 350 هزار تن است.مدیرعامل راه‌آهن  گفت: آپرین یکی از 18 پهنه لجستیکی است که شورای عالی ترابری به راه‌آهن سپرده است تا ماموریت خود را به عنوان بندر خشک و دهکده لجستیک آغاز کند.رسولی افزود: ‌با این سرمایه‌گذاری یک نقطه عطف در فعالیت حمل و نقل ریلی داریم.انتهای پیام/"
به گزارش خبرنگار اقتصاد بین‌الملل خبرگزاری فارس به نقل از رویترز، مطالعات جدید نشان می‌دهد که در سال 2020 مجموع بدهی 900 شرکت‌ بزرگ جهان یک تریلیون دلار افزایش خواهد یافت.دلیل این افزایش بدهی اقدام آنها در تامین منابع از طریق استقراض و دریافت وام برای عبور از بحران کرونا است.این افزایش بی‌سابقه بدهی شرکت‌ها معادل بالا رفتن 12 درصدی بدهی آنها است و مجموع کل بدهی شرکت‌های بزرگ جهان را به 9.3 هزار میلیارد دلار افزایش خواهد داد.کار به جایی رسیده که بدهی شرکت‌های بزرگ حتی بیشتر از بدهی عمومی بسیاری از کشورهای با اندازه متوسط خواهد شد.سال گذشته هم مجموع بدهی شرکت‌های بزرگ 8 درصد رشد کرد که دلیل آن اقدام آنها در ادغام شدن و یا خرید شرکت‌های دیگر و یا استقراض برای بازخرید سهام یا تقسیم سود بوده است.رشد سنگین بدهی 900 شرکت برتر جهان برای سال جاری دلیل کاملا متفاوتی دارد و به خاطر عواقب بحران کرونا است.ست مایر، مدیر پورتفوی مؤسسه جانوسندرسون، می‌گوید شیوع کرونا همه چیز را تغییر داده است.این کارشناس اقتصادی می‌گوید بین ماه‌های ژانویه تا می شرکت‌ها  384 میلیارد دلار اوراق قرضه منتشر کرده‌اند و پیش‌بینی می‌شود که طی هفته‌های گذشته رکورد جدیدی از عرضه اوراق قرضه با سود بالا توسط شرکت‌های با رتبه اعتباری پایین‌تر به ثبت رسیده باشد.انتهای پیام/ب
به گزارش خبرنگار اقتصادی خبرگزاری فارس، جزئیات وضعیت فصلی اقتصاد در زمستان سال ۹۸ نشان می‌دهد طرح‌های صنعتی، معدنی و تجاری تا چه میزان موفق به جذب سرمایه های خارجی شده اند.اطلاعات مرکز آمار ایران نشان می دهد در زمستان سال ۹۸ کل ارزش طرح های مصوب در هیات سرمایه گذاری خارجی به ارزش ۲۳ میلیون دلار بوده که نسبت به دوره مشابه سال ۹۷ افت ۹۱.۳ درصد دارد.به لحاظ تعداد طرح‌هایی که ارائه شده کاهش ۶۳.۶ درصدی مشاهده می شود در این در فصل زمستان ۹۸ بالغ بر ۱۲ طرح صنعتی معدنی و تجاری به هیات سرمایه گذاری خارجی رسیده است.در جدول وضعیت طرح های بخش های صنعتی معدنی و تجاری از زمستان سال ۹۶ وجود دارد آمارها  از افت طرح های مصوب و سرمایه گذاری خارجی خبر می دهد.باید توجه داشت که طرح های مصوب شده سرمایه گذاری خارجی به‌منزله جذب منابع نیست و صرفاً روی کاغذ ارزش آن ثبت می شود. در حال حاضر مشکلات ناشی از تحریم ها و قطع مراودات مالی و پولی با کشورهای عمده سرمایه گذاری های به صورت ورود ماشین الات و تجهیزات و مواد تولید است.انتهای پیام/
به گزارش گروه اقتصاد بین الملل فارس به نقل از رویترز، با کاهش ارزش دلار و افزایش نگرانی در مورد شیوع بیشتر کووید 19در سراسر جهان، قیمت طلا در معاملات امروز افزایش یافت.هر اونس طلا با 10.15 دلار افزایش 1808.85 دلار فروخته شد.استفان اینس، استراتژیست ارشد بازار طلا گفت: «داستان کووید 19 تمام شدنی نیست و ما فکر نمی کنیم که فدرال رزرو، مسیر خود را در مورد نرخ بهره بانکی به این زودی ها تغییر دهد که این روند سبب تقویت قیمت طلا می شود.»اینس افزود چشم انداز میان مدت بهبود اقتصادی هنوز بسیار بی ثبات است و این وضعیت همچنان فضای زیادی برای افزایش قیمت طلا ایجاد می کند.بیش از 12.83 میلیون نفر در جهان به کووید 19 مبتلا شده اند که 565 هزار و 626 نفر را به کام مرگ کشانده است.ابتلا به این ویروس در آمریکا همچنان در حال افزایش است به طوریکه در آخر هفته فلوریدا از رکورد افزایش ابتلای بیش از 15 هزار نفر جدید در 24 ساعت به این بیماری خبر داد.شاخص دلار در برابر رقبایش 0.2 درصد کاهش یافت و طلا را برای خریدارن با ارزهای دیگر ارزان تر ساخت.انتهای پیام/
به گزارش خبرگزاری فارس، تورم به معنای افزایش دائم سطح عمومی قیمت ها و یا کاهش مستمر قدرت خرید پول است که به عنوان یکی از مشکلات اساسی اقتصاد کشور ما محسوب می شود.همواره اثرگذاری نرخ ارز و نوسانات آن بر سطوح کلان اقتصادی نظیر تورم و رشد اقتصادی مطرح بوده و نرخ ارز بi عنوان مهمترین عامل تعیین کننده قیمت مواد اولیه، کالاهای واسطه ای است که با توجه به وابستگی تولید و مصرف به واردات این کالاها، نرخ ارز بر تورم اثرگذار است.  لذا شناخت چگونگی ارتباط تورم و نرخ ارز و بویژه نوسانات ارزی با توجه به تاثیر قابل توجه بر انتظارات تورمی ضروری است.در این رابطه گفت وگویی با محمد حسن صبوری دیلمی کارشناس اقتصادی انجام شده که در ادامه می خوانید:فارس: نرخ ارز یکی از مهمترین عوامل تاثیرگذار بر اقتصاد کشورمان است؟ دلیل این تاثیرگذاری چیست؟ ضعف اقتصادی ما چیست که اینگونه درگیر تکانه های ارزی و اثرات مخرب آن می شویم؟صبوری: بله همینطور است.  نرخ ارز و نوسانات آن از مهم‌ترین عوامل تأثیرگذار بر اقتصاد ایران است، از طرف دیگر سطوح بالای تورمی نیز به عنوان یکی از مشکلات اساسی اقتصاد ایران همواره مورد توجه بوده است.تعدیل نرخ ارز در سیستم ارزی شناور مدیریت شده یکی از مهم‌ترین مؤلفه‌هایی است که باید توسط سیاست‌گذاران اقتصادی مورد توجه قرار گیرد.در سال‌های گذشته عدم تعدیل مناسب نرخ ارز به همراه بی انضباطی‌های متناوب پولی و مالی، شکل‌گیری همزمان انتظارات تورمی و انتظارات افزایشی در خصوص نرخ ارز را‌‌‌‌‌‌‌‌‌‌ به دنبال داشته است.در این شرایط تا زمانی که امکان دسترسی آسان به منابع و ذخایر ارزی وجود دارد، تغییرات چندانی در بازار ارز و قیمت سایر کالاها مشاهده نمی‌شود. اما با کاهش دسترسی به منابع و ذخایر ارزی مکانیزم انتظارات فعال شده و هجوم سفته‌بازان به بازارهای مختلف آغاز می‌شود. بررسی‌های صورت گرفته حاکی از آن است که این رفتار در اقتصاد ایران نیز قابل رؤیت است.حرکت هم‌جهت، متغیرهای نرخ ارز و شاخص قیمت مصرف‌کننده در دوره‌های افزایشی، نااطمینانی ارزی و نااطمینانی تورمی افزایش می‌یابد؛ به عبارت دیگر افزایش نرخ ارز در شرایطی که با نااطمینانی ارزی و تورمی همراه باشد، با اثرات بیشتری بر شاخص قیمت مصرف‌کننده همراه خواهد شد.در حقیقت با افزایش نااطمینانی در سال‌های 1391 و 1397 حرکت هم‌جهت میان نرخ ارز و شاخص قیمت مصرف‌کننده شدت خواهد یافت و شاهد شکل‌گیری قله‌های تورمی در روند تورم شاخص قیمت مصرف‌کننده می‌باشیم.لذا در اینجا افزایش شدت تغییرات و حرکت هم‌زمان این متغیرها در سال‌های مورد اشاره از دوره‌های کوتاه زمانی آغاز و تا دوره زمانی بیش از یک سال نیز ادامه دارد. با توجه به تحقیقات صورت گرفته به نظر می‌رسد قواعد مرتبط با نظریه‌های بحران پولی و هجوم سفته‌بازان به بازار ارز در دوره‌های خاص زمانی در اقتصاد ایران صادق باشد. زیرا در برخی سال‌ها اقتصاد ایران با تحریم‌های ظالمانه‌ای روبرو بوده که بر اساس آنها دسترسی به درآمدهای نفتی کاهش یافته و در این شرایط فعالین بازار با پیش بینی افزایش سطح قیمت‌ها به همراه افزایش نرخ ارز با هدف حفظ ارزش نقدینگی در اختیار به بازارهای مختلف ورود کرده و این هجوم، افزایش قیمت در این بازارها و در نهایت افزایش سطح قیمت‌ها را‌‌‌‌‌‌‌‌‌‌ به دنبال خواهد داشت.با افزایش نااطمینانی تورمی و ارزی، بنگاه های تولیدی تا حد ممکن مواد اولیه بیشتری را خریداری کرده و حتی بخشی از مواد اولیه و واسطه ای مورد نیاز را بصورت ذخیره نگهداری می کنند تا در شرایط بحرانی از این ذخایر در جهت ادامه فرایند تولید استفاده کنند که این موضوع افزایش تقاضای ارز را به دنبال داشته و به دنبال آن با توجه به محدودیت های ارزی در آن مقاطع، نرخ ارز نیز افزایش می یابد.این رفتار به صورت تقریبا مشابهی در خصوص شاخص قیمت تولیدکننده نیز صادق است، به عبارت دیگر افزایش نرخ ارز در دوره‌های زمانی بسیار کوتاه، افزایش شاخص قیمت تولیدکننده را‌‌‌‌‌‌‌‌‌‌ به دنبال خواهد داشت که این موضوع با توجه به سهم قابل توجه کالاهای واسطه‌ای و سرمایه‌ای در سبد کالاهای وارداتی چندان دور از ذهن نیست، تحلیل رفتار صاحبان بنگاه‌های تولیدی در شرایط افزایش نااطمینانی‌های تورمی و ارزی اندکی متفاوت است. افزایش نرخ ارز، هزینه‌های بنگاه‌هایی که مواد اولیه و واسطه‌ای مورد نیاز را‌‌‌‌‌‌‌‌‌‌ از طریق واردات تأمین می‌کنند را‌‌‌‌‌‌‌‌‌‌ افزایش خواهد داد. با افزایش نااطمینانی‌های تورمی و ارز که در دوره‌های مورد بررسی با تحریم‌های بین المللی علیه ایران همراه شده‌اند، این نگرانی ایجاد می‌شود که تأمین مواد اولیه و واسطه‌ای وارداتی مورد نیاز تولید با مشکلاتی مواجه شود.فارس: تاثیر بنگاه های اقتصادی بر افزایش قیمت ارز چگونه است؟صبوری: در این شرایط بنگاه‌های تولیدی تا حد ممکن مواد اولیه و واسطه‌ای بیشتری را‌‌‌‌‌‌‌‌‌‌ خریداری کرده و حتی بخشی از مواد اولیه و واسطه‌ای مورد نیاز را‌‌‌‌‌‌‌‌‌‌ به صورت ذخیره نگهداری می‌کنند تا در شرایط بحرانی از این ذخایر جهت ادامه فرایند تولید استفاده کنند.این موضوع افزایش تقاضای ارز را‌‌‌‌‌‌‌‌‌‌ به دنبال داشته و با توجه به این که این دوره‌ها با محدودیت دسترسی به منابع و ذخایر ارزی همراه بوده است، نرخ ارز به سرعت افزایش خواهد یافت. افزایش نرخ ارز نیز به سرعت در قالب افزایش بهای تمام‌شده تولیدات این دسته از بنگاه‌ها بروز خواهد کرد.با این اوصاف حرکت مشابه و هم‌جهت متغیرهای نرخ ارز و شاخص قیمت تولیدکننده در دوره‌های افزایش نااطمینانی در دوره‌های زمانی طولانی‌تر نیز ادامه دارد.فارس: نرخ ارز در مقاطع مختلف در کشور ما جهش ناگهانی را تجربه کرده است و این جهش ناگهانی همواره تولید و اقتصادی ما را متاثر کرده و به عبارتی منجر به بروز تورم شده است. چرا اقتصاد ما تا این اندازه متاثر از نرخ ارز است و رشد قیمت ارز منجر به افزایش قیمتها می شود؟صبوری: بر اساس منطق ساده اقتصادی باید پیوندی بین انواع شاخص‌های قیمت در طول زنجیره تولید تا مصرف کالا وجود داشته باشد. بنابراین انتظار می‌رود تحرکات در شاخص قیمت تولیدکننده به تحرکات بعدی در شاخص قیمت مصرف‌کننده منتقل شود. به عبارت دیگر شاخص تولید کننده به عنوان شاخص پیشران، توضیح تورم مصرف کننده عمل می‌کند.لیکن برخی تفاوت‌های موجود بین این دو شاخص باعث شده که ابهاماتی در خصوص تقدم و تأخیر این ارتباطات وجود داشته باشد. یکی از این موارد که باعث تمایز این دو شاخص می‌شود این است که شاخص قیمت تولیدکننده در برگیرنده کالاهای داخلی ولیکن شاخص قیمت مصرف‌کننده شامل کالاهای داخلی و وارداتی است.این ویژگی شاخص مصرف‌کننده بسیار در کنترل تورم نقش دارد و با این که شاخص تولیدکننده 3 مجموعه کالاها را‌‌‌‌‌‌‌‌‌‌ در زنجیره تولید (مواد خام، محصولات واسطه‌ای و محصولات نهایی) را‌‌‌‌‌‌‌‌‌‌ در برمی‌گیرد، در حالی که شاخص قیمت مصرف‌کننده تنها کالاهای نهایی را‌‌‌‌‌‌‌‌‌‌ پوشش می‌دهد. ملاحظاتی نظیر قیمت‌گذاری و نظارت بر قیمت‌ها توسط دولت‌ها، تعرفه‌ کالاهای وارداتی، هزینه‌های حمل و نقل و مالیات‌ها و... در محاسبه شاخص قیمت مصرف‌کننده لحاظ شده که باعث می‌شود این دو شاخص روندی متناسب نداشته باشد. به عبارت دیگر سازوکار عبور قیمتی از PPI به CPI ممکن است توسط تغییرات جبرانی در جهت مخالفت قیمت کالاهای وارداتی که قسمتی از شاخص CPI را‌‌‌‌‌‌‌‌‌‌ تشکیل می‌دهند، دچار انحراف شوند.در این میان نرخ ارز به جهت عدم تأثیر پذیری از تورم در دوره‌هایی که نرخ آن توسط دولت‌ها سرکوب می‌شود و دوره‌های دیگر به جهت محدودیت‌ها جهش کرده و آثار تورمی بر جای می‌گذارد، لذا این ملاحظات باعث شده که نتوان به راحتی در خصوص ارتباط این دو شاخص تورم و نرخ ارز صرفا مبنی بر نظریه اظهار نظر کرد و باید با استفاده از روش‌های آماری کمی در هر اقتصادی آن را‌‌‌‌‌‌‌‌‌‌ بررسی کرد.بررسی هم‌حرکتی میان متغیرهای نرخ ارز، تورم مصرف‌کننده و تورم تولیدکننده دارای نتایج قابل توجهی است. شدت هم‌حرکتی در دوره‌های کوتاه مدت در زمان‌هایی که نااطمینانی ارزی و تورمی افزایش داشته، قابل توجه بوده است. در دوره‌های زمانی طولانی‌تر شدت هم‌حرکتی میان متغیرهای ذکرشده تقریبا در تمامی سال‌های مورد بررسی یکسان است. این نتایج بیانگر آن است که در افق زمانی بلندمدت افزایش نرخ ارز در قالب افزایش نرخ تورم مصرف کننده و نرخ تورم تولیدکننده بروز خواهد کرد.در این شرایط بنگاه های تولیدی تا حد ممکن مواد اولیه بیشتری را خریداری کرده و حتی بخشی از مواد اولیه و واسطه ای مورد نیاز را بصورت ذخیره نگهداری می کنند تا در شرایط بحرانی از این ذخایر در جهت ادامه فرایند تولید استفاده کنند، این موضوع افزایش تقاضای ارز را به دنبال داشته و با توجه به اینکه این دوره ها با محدودیت دسترسی به منابع ارزی و ذخایر ارزی همراه بوده است ، نرخ ارز به سرعت افزایش خواهد یافت. افزایش نرخ ارز نیز به سرعت در قالب افزایش بهای تمام شده تولیدات این دسته  از بنگاه ها بروز خواهد کرد.این موضوع با ادبیات مطرح شده در نظریه نگرش پولی به تراز پرداخت‌ها همخوانی دارد (در بلندمدت افزایش نقدینگی با افزایش متناسب نرخ ارز و تورم همراه خواهد بود) اما در سال‌هایی که نااطمینانی ارزی و تورمی افزایش یافته است، شدت بالای هم‌حرکتی میان نرخ ارز و تورم (هر یک از شاخص‌ها) با افزایش نرخ ارز (در کوتاه مدت و بلندمدت) باعث افزایش نرخ تورم شده و با کاهش التهابات سطح قیمت‌ها به سطوح اولیه باز نمی‌گردد.* فارس: راهکار حل معضل کنترل نرخ ارز و تورم چیست؟ چه پیشنهاداتی در این زمینه ارائه می فرمائید؟در مجموع بررسی‌های انجام شده نشان می‌دهد نااطمینانی‌های ارزی و تورمی عامل اصلی افزایش شدت هم‌حرکتی میان نرخ ارز، شاخص‌های قیمت و نرخ تورم است. همچنین در دوره‌هایی که اقتصاد ایران افزایش قابل توجه نااطمینانی ارزی و تورمی را تجربه نکرده، درجه هم‌حرکتی میان این متغیرها قابل چشم‌پوشی است.با عنایت به این موضوع اجازه تغییر نرخ ارز در یک دامنه مناسب (به ویژه در دوره‌هایی که با درآمدهای سرشار نفتی مواجه هستیم) و در زمان‌های مناسب توسط بانک مرکزی می‌تواند از شدت یافتن نااطمینانی ارزی و تورمی جلوگیری کرده و در این شرایط شوک‌های قیمتی ناشی از افزایش نرخ ارز را مدیریت کرد.رشد نقدینگی علت اصلی و اولیه افزایش نرخ ارز است و در مرحله بعد و با تأخیر زمانی با افزایش نرخ ارز منتج از گام اول، هزینه‌های تولید و قیمت کالاهای مصرفی وارداتی بالا رفته و باعث پیشران شدن نرخ ارز می‌شود. این برداشت اشتباه (نرخ ارز علت تورم است)، به وفور در سیاست‌گذاری بازار ارز دیده می‌شود.دولت‌ها در دوره‌هایی که وفور درآمدهای نفتی وجود دارد به سیاست عرضه ارز به بازار برای پایین نگه داشتن ارز و کنترل تورم اقدام می‌کنند، غافل از اینکه ارز نیز همانند سایر کالاها با افزایش رشد فزاینده نقدینگی (فراتر از رشد اقتصادی)، باید تدریجاً متورم شود.این اشتباه بزرگ باعث می‌شود زمان‌هایی که کشور محدودیت منابع ارزی دارد، با جهش یکباره نرخ ارز مواجه شده و تورم به صورت لجام‌گسیخته به وقوع بپیوندد و نوسانات نرخ ارز آسیب‌های جبران‌ناپذیری بر بدنه اقتصاد به ویژه تولید وارد کند. مصداق چنین رفتاری را می‌توان در سال‌های 1391 و 1397 مشاهده کرد این در حالی است که رشد فزاینده نقدینگی در کشور به سیاست‌های نادرست کلان اقتصادی طی سالیان متمادی برمی‌گردد و راه علاج آن را باید در اصلاح سیاست‌های کلان اقتصادی جست‌وجو کرد.بخشی از تکانه‌های تورمی و ارزی به انتظارات تورمی افراد جهت حفظ ارزش پول و دارایی‌های آنها (بخشی از تقاضای سفته‌بازی) بر می‌گردد. به عنوان مثال در نیمه دوم سال 1396 و 1398 آحاد جامعه به دلیل وجود انتظارات تورمی،‌به منظور عدم کاهش ارزش پول خود، به بازارهای ارز، سکه و خودرو و ... روی آوردند، سؤال اینجاست وقتی ابزارهایی برای حفظ ارزش پول در کشور وجود ندارد، مردم چگونه باید ارزش پول خود را حفظ کنند. یکی از اقداماتی که در دنیا نیز متداول است، انتشار اوراق و یا صندوق‌های سرمایه‌گذاری مصون از تورم است. در این اوراق بانک مرکزی متعهد می‌شود معادل تورم سالانه، سرمایه اصلی اوراق تعدیل شود و یا سود بدان‌ها تعلق گیرد که در بازه‌های زمانی کوتاه‌مدت پرداخت می‌شود.وجود نرخ‌های ارز چندگانه، علاوه بر اینکه مشکلات رانت و فساد را تقویت می‌کند، کنترل به هدف اصابت کردن به گروه‌های هدف نیز کار چندان آسانی نیست. لذا آزادسازی نرخ ارز و تعیین آن توسط نیروهای بازار، می‌تواند از نوسانات آن کاسته، تقاضا برای ارز را کاهش داده، متقاضیان واقعی وارد تجارت شوند و اطمینان و اعتماد تولیدکنندگان داخلی را برای سرمایه‌گذاری افزایش دهد و از سوی دیگر رانت و فساد ناشی از آن را بکاهد، در مقابل دولت به گروه‌های هدف (دهک‌های پایین درآمدی) یارانه پرداخت کند.انتهای پیام/
ایمان محرابی‌نیا در گفت‌وگو با خبرنگار اقتصادی خبرگزاری فارس، در تشریح آخرین وضعیت ترافیکی جاده‌ها‌، اظهار داشت: بر اساس اطلاعات‌ سامانه‌های ترددشمار برخط و دوربین‌های نظارت تصویری، در حال حاضر اغلب محورهای مواصلاتی کشور باز است و تردد در آن‌ها به روال عادی جریان دارد.*  ترافیک سنگین در آزادراه قزوین-کرج و بلعکسوی از ‌تردد روان در محورهای  هراز، کندوان، فیروزکوه، آزادراه تهران - شمال و آزادراه قزوین - رشت در مسیر رفت و برگشت خبر داد.مسؤول سالن عملیات مرکز مدیریت راه‌ها گفت: دوربین‌های نظارت تصویری ترافیک سنگین در آزادراه قزوین-کرج محدوده گلدشت و در ادامه ترافیک نیمه‌سنگین محدوده ساسانی نشان می‌دهد همچنین در آزادراه کرج - قزوین محدوده مهرویلا، ترافیک نیمه‌سنگین است.*  بارش باران در برخی از محورهای استان‌های آذربایجان غربی و آذربایجان شرقیوی تصریح کرد: در حال حاضر بارش پراکنده باران در برخی از محورهای استان‌های آذربایجان غربی و آذربایجان شرقی گزارش شده است.محرابی‌نیا اظهار کرد: در محورهای شمالی بارش و ‌مداخلات جوی خاصی گزارش نشده است.‌* 3 آزادراه پرترافیک کشور در شبانه روز گذشتهوی بیان کرد:‌ در شبانه‌روز گذشته بیشترین تردد در‌ آزادراه کرج-تهران، آزادراه کرج-قزوین، آزادراه قزوین-کرج ‌ثبت شد.* ‌ بیشترین ترافیک جاده‌ها بین ساعات 18 تا 19مسؤول سالن عملیات مرکز مدیریت راه‌ها اظهار کرد: کل تردد ثبت شده در شبانه‌روز گذشته در جاده‌ها‌ بر اساس رصد ‌2295 دستگاه ترددشمار فعال در محورهای برون‌شهری، نسبت به روز قبل 4.1 درصد کاهش دارد، در همین مدت همچنین سهم وسایل نقلیه سنگین در ترافیک راه‌ها 16.4 درصد، بیشترین تردد بین ساعات 18 تا 19 و کمترین تردد بین ساعات 4 تا 5 صبح ثبت شد.* انسداد 6 جاده به دلیل نداشتن ایمنی‌وی اظهار کرد: در حال حاضر ‌‌محور قزوین-همدان در کیلومتر 110‌‌،‌ محور فنوج-اسپکه واقع در جنوب استان سیستان و بلوچستان‌، جاده رامیان-اولنگ-شاهرود، جاده شهداد-نهبندان در استان کرمان، جاده خرم آباد-پل‌دختر ‌در استان لرستان و محور فرعی شمشک-دیزین، ‌به دلیل نداشتن ایمنی مسدود است.انتهای پیام/
محمد اصغری در گفت‌وگو با خبرنگار اقتصادی خبرگزاری فارس، در تشریح آخرین وضعیت جوی کشور در روزهای آتی و امروز بیان کرد: در 5 روز آینده در استان‌های واقع در دامنه‌های جنوبی البرز مرکزی، شمال شرق، سواحل شمالی و استان‌های واقع در شمال غرب در برخی ساعات رگبار باران، گاهی رعد و برق و وزش باد شدید موقت پیش بینی می‌شود.وی افزود: همچنین در ساعات بعد از ظهر و اوایل شب طی 5 روز آینده در ارتفاعات کرمان برخی نقاط هرمزگان و جنوب سیستان و بلوچستان رگبار باران، رعد و برق و وزش باد شدید موقت پیش بینی می‌شود.اصغری افزود:‌ در بخش‌هایی از استان کردستان، استان همدان و استان مرکزی نیز در سه روز آینده رگبار باران، گاهی رعد و برق و وزش باد شدید موقت خواهیم داشت و این شرایط روز چهارشنبه 25 تیر در ارتفاعات زاگرس مرکزی و ارتفاعات استان‌های یزد، اصفهان، خراسان جنوبی و فارس حاکم است.معاون پیش بینی و هشدار سازمان هواشناسی اظهار داشت: روز چهارشنبه کاهش نسبی دما،‌ تشدید بارندگی‌ها و وزش باد در استان‌های ساحلی خزر پیش بینی می‌شود.وی ادامه داد: از اواخر وقت فردا و همچنین روز چهارشنبه خلیج فارس مواج خواهد بود و روزهای چهارشنبه و پنجشنبه دریای خزر مواج است.وی گفت: از اواخر وقت فردا تا چهارشنبه شب، افزایش ارتفاع موج بین 2 تا 2.5 متر‌ درخلیج فارس به ویژه بخش‌های مرکزی پیش‌بینی می‌شود که احتمال غرق شدن شناگران، پاره‌شدن تورهای صیادی و غرق شدن قایق‌های کوچک و شناورهای سبک وجود دارد؛ توصیه می‌شود همه فعالان دریایی نسبت به فعالیت در دریا تمهیدات لازم را به عمل آورند و در این مدت شرایط برای شنا مناسب نیست.اصغری اضافه کرد: از چهارشنبه تا پایان هفته در نوار شرقی کشور به ویژه زابل وزش باد شدید با گردوخاک پیش بینی می‌شود.معاون پیش بینی و هشدار سازمان هواشناسی بیان کرد: روز آینده اهواز با بیشینه دمای 48 درجه بالای صفر گرمترین مرکز استان و شهرکرد با کمینه دمای 8 درجه بالای صفر خنک‌ترین مرکز استان خواهد بود.وی در تشریح وضعیت جوی پایتخت گفت: آسمان تهران امروز نیمه ابری، جهت باد جنوب شرقی و سرعت باد 17 کیلومتر بر ساعت است، دید افقی امروز در پایتخت بیش از 10 کیلومتر و نم نسبی 19 درصد است.اصغری افزود: آسمان تهران فردا نیمه ابری گاهی با بارش پراکنده و رعد و برق و وزش باد پیش بینی می‌شود، بیشینه و کمینه دما فردا در تهران 36 و 26 درجه خواهد بود.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرگزاری فارس به نقل از اتاق بازرگانی ایران اعضای کمیته ارزی اتاق ایران در نشستی با حضور  رئیس کمیسیون اقتصادی مجلس به تشریح ابهامات موجود در آمار اعلام شده از سوی بانک مرکزی در خصوص فهرست صادرکنندگانی که تعهد ارزی خود را ایفا نکرده‌اند، پرداختند.در این نشست که با حضور محمدرضا انصاری، حسین سلاح ورزی، محمد امیرزاده، کیوان کاشفی از اعضای هیات رئیسه و مظفر علیخانی معاون استان‌ها و تشکل‌های اتاق ایران و محمدرضا پورابراهیمی رئیس کمیسیون اقتصادی مجلس برگزار شد، پیشنهادهای 13‌گانه کمیته ارزی اتاق ایران نیز مطرح شد.محمدرضا انصاری نایب رئیس اتاق ایران در این نشست گفت: امروز می‌گویند 27.5 میلیارد دلار ارز صادراتی به کشور برنگشته است؛ این مقوله‌ای است که باید درباره آن دقیق شد. همین حالا هم فکر می‌کنم دیر نشده است. سیاست باید سیاست تشویقی-حمایتی باشد تا فعالان اقتصادی به کمک دولت بیایند. حتما درنتیجه سیاست تشویقی صادرکننده‌ها به کمک دولت می‌آیند‌ اما نه لزوماً قیمتی که تعیین‌شده تا از مسیر نیما عبور کنند.وی افزود: وقتی سیستم نیما راه‌اندازی شد به این معنی است که ارز از این طریق وارد کشور شود، شاید یک عده هم سوءاستفاده کرد ه باشند؛ برای جبران این مسئله دغدغه بخش خصوصی با دولت مشترک است. ما هم معتقد هستیم که ارز حاصل از صادرات باید به چرخه اقتصادی بازگردد ولی شیوه نگاه و راه اقتصادی متفاوتی وجود دارد؛ ما معتقد هستیم از مسیر تشویق نه سخت‌گیری ارز به کشور استفاده شود.انصاری بیان داشت:  ما ناچار شده‌ایم بگوییم حالا که زمان اجرایی را آخر تیرماه انتخاب کرده‌اند، حداقل باید فرصت را تا آخر شهریورماه انتخاب کنند. ممکن است برخی از صادرکننده‌ها با این شیوه به مشکلاتی جدی برخورد کنند. دولت باید از صادرکننده واقعی حمایت کند، کسی که تولیدکننده است و محصول خود را صادر می‌کند، عاشق کار خودش است، باید به این اعتماد کرد.* روش و مدل صادراتی مشخص شودمحمدرضا پورابراهیمی در این نشست گفت: ما باید  برای مسیر پیش رو در حوزه صادرات مشخص کنیم که روش و مدلی می‌خواهیم داشته باشیم. باید سیاست‌های تشویقی را مبنا قرار دهیم و در حوزه صادرات تکالیف تشکل محور داشته باشیم.این نماینده مجلس شورای اسلامی  پیشنهاد داد تا  اتاق بازرگانی با تعیین مقادیر مشخص، متولی برگشت ارز حاصل از صادرات شود و اعلام کرد که کمیسیون اقتصادی مجلس آماده بررسی محورهای پیشنهادی اتاق ایران است.پورابراهیمی افزود: اما موضوع دیگر این است که به جهت فرصت بانک مرکزی تا پایان ماه فرصت نداریم اینکه تعهدات سال 1397 عملیاتی شود و برای سرریز ان در سال 1398 هم تصمیم‌گیری شود.وی افزود: گزارش دیروز بانک مرکزی با ذکر اسامی و تقسیم بندی آماده است؛ ممکن است بخش خصوصی بگوید ما سقف صادراتی را در نظر بگیریم و مدل‌های تسویه را به گروه‌ها مشخص کنیم. من در مقام شنونده هستم و اگر بخشی اجرا شود در شرایط کنونی می‌شود مشکلات را برطرف کرد. مثلاً می‌توانیم گروه کشاورزی را جدا کنیم، و مدل تسویه آن را با توجه به مشکلات خود مشخص کنیم و محصولات پتروشیمی و مدل ان مشخص شود.وی گفت:  اتاق ایران می‌تواند پیشنهادهای مشخصی مطرح کند و براساس آن بحث را جلو ببریم؛ من هم فضای کمیسیون اقتصادی مجلس و بخش خصوصی و اقتصاد کلان کشور را در نظر می‌گیرم تا در یک چانه زنی به تصمیم واحدی برسیم. خروجی هم این است که اتفاق مثبتی برای کشور رقم بخورد.پورابراهیمی همچنین خاطرنشان کرد که باید بین کارت یکبار مصرف که الان امکان وصول ندارد با صادرکننده معتبر تفاوت قائل شویم.* تشریح مهم‌ترین دلایل مبهم بودن آمار منتشر شده از سوی بانک مرکزیدر ادامه این نشست، کیوان کاشفی به انتقاد از رویکرد موجود در زمینه بازگشت ارز حاصل از صادرات در سال 99 پرداخت و خاطرنشان کرد: از دو سال گذشته که دولت سیستم جدید برای برگشت ارز حاصل از صادرات را اعلام کرد، بخش خصوصی بارها اعلام کرده است که موافق پیوند کل تجارت با یک سامانه نیست؛ اما متأسفانه مجبور بودیم در بازی که مسئولین راه انداخته بودند، ما هم بازی کنیم.وی از بررسی اطلاعات مرتبط با عدم بازگشت 27 میلیارد دلار ارز صادراتی به چرخه اقتصادی کشور در اتاق ایران خبر داد و در حضور رئیس کمیسیون اقتصادی مجلس، ایراداتی را در خصوص این فهرست بیان کرد.به گفته عضو هیات رئیسه اتاق ایران، نکته اول این است که این لیست فاقد تفکیک اطلاعات ارز حاصل از صادرات در سال‌های 97 و 98 بوده و اطلاعات تفکیکی مشخص نیست. از طرفی به‌رغم نامه‌نگاری‌های روسای اتاق ایران و تهران، اما بانک مرکزی اطلاعات تکمیلی و جزئی را در اختیار ما نگذاشته است.کاشفی افزود: از طرفی بخشی از این 27 میلیارد دلار مربوط به تعدیل پایه ارزش‌های سال 97 است که در پاییز همان سال با نرخ 20 درصد، مورد موافقت بانک مرکزی و بخش خصوصی قرار گرفت، اما این تعدیل از ابتدای سال 97 لحاظ شد.به گفته کاشفی، 1 میلیارد و 200 میلیون دلار از 27 میلیارد دلاری که اعلام شده مربوط به عدم بازگشت ارز حاصل از صادرات است، ورود موقت را در برمی‌گیرد که به‌اشتباه مسئولان را آن را به‌عنوان بدهی صادراتی لحاظ می‌کنند.«اختلاف حساب» از دیگر نکاتی است که عضو هیات رئیسه اتاق ایران به آن اشاره کرد و گفت: بخش قابل‌توجه دیگر مبلغ اعلامی بانک مرکزی مربوط به اختلاف حساب در اسناد ارائه‌شده صادرکنندگان و بانک‌ها و صرافی‌های عامل آن‌ها با سامانه جامع است که صادرکنندگان مجبور هستند به‌صورت حضوری به بانک مرکزی مراجعه کنند و واحدی هم برای پاسخگویی و رفع این ایراد وجود ندارد.او با اشاره به بخشنامه سازمان توسعه تجارت مبنی بر معافیت صادرکنندگانی که زیر 1 میلیون یورو صادرات دارند، افراد: بسیاری از صادرکنندگان که شامل این بخشنامه می‌شوند، برای خود تعهدی قائل نبودند اما با بخشنامه امسال بانک مرکزی، بعد دو سال بدهکار ارزی شناخته می‌شوند.کاشفی همچنین تصریح کرد: در طول سال 97 و 98، صادرکنندگان به دلیل نبود ساختار منسجم بانک مرکزی به‌غلط راهنمایی‌های اشتباهی دریافت می‌کردند که همین موضوع باعث سردرگمی صادرکنندگان شده است.عضو هیات رئیسه اتاق ایران همچنین بابیان اینکه فاصله چهار ماه در نظر گرفته‌شده برای بازگشت ارز حاصل از صادرات با توجه به محدودیت‌های ناشی از شیوع ویروس کرونا به‌هیچ‌عنوان ممکن نیست، گفت: همین مهلت در نظر گرفته‌شده منجر به شکل‌گیری سیل تقاضا در بازار ارز شده است که نتیجه آن را هم در هجوم به صرافی‌ها شاهدیم که به افزایش نرخ ارز دامن زده است.وی افزود: حذف 20 درصد ارزش پایه صادراتی برای سال 98، از دیگر انتقادهایی بود که از سوی عضو هیات رئیسه اتاق ایران مورد انتقاد قرار گرفت و در همین زمینه گفت: صادرکنندگان در سال 98 بر پایه همین نرخ برنامه‌ریزی و صادرات داشته‌اند اما امسال به‌یک‌باره اعلام شده که این درصد حذف‌شده است؛ صادرکنندگان چطور می‌توانند با این تصمیم‌های یک‌شبه برنامه‌ریزی داشته باشند؟ یا برای نمونه دیگر، بانک مرکزی اجازه انتقال پروانه صادراتی را به واردکنندگان حقیقی نمی‌دهد؛ ضمن اینکه از زمستان سال گذشته کلیه واردات در برابر صادرات را به اتهام خالی فروشی، متوقف‌شده است.کاشفی در ادامه خاطرنشان کرد: متأسفانه بانک مرکزی به‌هیچ‌عنوان هزینه حمل‌و نقل را قبول ندارد؛ درحالی‌که صادرکنندگان برای نقل‌وانتقال ارز باید مسیرهای طولانی را متحمل شوند اما محلی برای جبران این هزینه در بانک مرکزی تعریف‌نشده است.عضو هیات رئیسه اتاق ایران همچنین گفت: در حال حاضر کارت بازرگانی بسیاری از صادرکنندگان تعلیق شده است، بنابراین اگر صادرکننده‌ای هم بخواهد تعهد ارزی خود را ایفا کند اما در عمل مقدور نیست.وی افزود: سازمان‌های مالیاتی استان‌ها ضمن عدم عودت 9 درصد مالیات ارزش‌افزوده اسامی اعلام شده توسط بانک مرکزی نرخ صفر مالیاتی را هم برای صادرات منظور می‌کنند و همچنین بعضی از حوزه‌ها به دلیل افزایش نرخ ارز، تقاضای تسعیر نرخ ارز را صادرکنندگان دارند.کاشفی بیان داشت:  با توجه به موارد گفته‌شده می‌توان گفت که کل ارزی که به چرخه اقتصادی کشور برنگشته است، رقمی حدود 8.7 میلیارد دلار است که از این رقم 2.5 میلیارد دلار متعلق به بخش خصوصی واقعی است که در صورت در دست بودن لیست تکمیلی می‌توان نسبت به محاسبه دقیق آن اقدام کرد.پیشنهادهای 13‌گانه کمیته ارزی اتاق ایران13 پیشنهاد کمیته ارزی اتاق ایران از سوی کیوان کاشفی به شرح زیر مطرح شد:1-تمدید زمان اعلام شده برای ایفای تعهدات ارزی حداقل به مدت سه ماه تا پایان مهرماه 13992- تمدید زمان اعلام شده برای ایفای تعهدات ارزی صادرکنندگان محصولات کشاورزی و خدمات فنی و مهندسی با توجه به معافیت از مالیات بر ارزش‌افزوده حداقل تا پایان آذرماه 1399 برای سال‌های 97 و 983- اجازه تسویه‌حساب و برگشت ارز سال 97 به صادرکنندگانی که به حدنصاب تعیین‌شده نرسیده‌اند داده شود و مراتب به سازمان امور مالیاتی برای استرداد معافیت‌های مالیاتی و نیز استرداد مالیات بر ارزش‌افزوده اعلام شود4-  منظور کردن 20 درصد تعدیل پایه ارزش گمرک با توجه به عدم اعلام قبلی و فاصله موجود کنونی بین قیمت‌های واقعی و اعلامی گمرک برای سال 13985- تغییر رویه بانک مرکزی و تأیید سریع انتقال پروانه‌های صادراتی برای خود و غیر توسط اشخاص حقیقی و حقوقی6- فعال کردن کمیته ارزی اتاق متشکل از نمایندگان اتاق ایران، بانک مرکزی، وزارت صنعت، معدن و تجارت، وزارت جهاد کشاورزی، گمرک ایران، سازمان امور مالیاتی و نافذ بودن مصوبات آن برای رسیدگی به پرونده‌های صادرکنندگان برای رفع اختلاف و تسریع در امر بازگشت ارز (مانند ستادهای تسهیل)7- سطح‌بندی کارت‌های بازرگانی برای صادرات از ابتدای مردادماه سال 99 و ابلاغ به اتاق‌ها، سازمان‌های صمت و گمرکات کشور8-  معرفی صرافی‌های مورد وثوق بانک مرکزی به اتاق برای اعلام به صادرکنندگان باهدف تسریع در بازگشت ارز و امکان نظارت بهتر بر عملکرد صرافی‌ها؛ 9-تعیین تکلیف واردات موقت و ابلاغ آیین‌نامه آن در اسرع وقت با دریافت نظرات کمیته ارزی اتاق ایران10- رفع تعلیق کلیه کارت‌های تعلیقی تنها برای واردات و ایفای تعهدات در مهلت تعیین‌شده تا پایان مهر 9911-  برقراری مشوق‌هایی برای تسریع و تسهیل بازگشت ارزهای صادراتی به چرخه اقتصادی کشور در مهلت مقرر، برای مثال خرید ارزهای صادراتی به نرخ‌های ترجیحی12-  موافقت بانک مرکزی با بازگشت ارزهای صادراتی به چرخه اقتصادی از طریق یک یا ترکیبی از روش‌های اعلامی بانک مرکزی به انتخاب صادرکنندگان (واردات در مقابل صادرات، فروش ارز به بانک‌ها و صرافی‌های مجاز، سپرده‌گذاری ارزی نزد بانک‌ها و غیره)13-  تأمین ارز موردنیاز برای واردات کالاهای اساسی و غیره به میزان 10 میلیارد دلار از محل صادرات غیرنفتی ازجمله پیشنهادهای پارلمان بخش خصوصی در مورد چگونگی ایفای تعهدات ارزی صادرکنندگان است.انتهای پیام/
به گزارش خبرنگار اقتصادی خبرگزاری فارس، بورس اوراق بهادار تهران که این روزها در کانون توجه خانوارهای ایرانی قرار گرفته و اقبال بی‌سابقه‌ای از سوی مردم برای سرمایه‌گذاری در بورس صورت گرفته، امروز هم 9274 واحد رشد کرده و به رقم 1 میلیون و 822 هزار و 117 واحد رسید.اما شاخص کل با معیار هم وزن امروز 3728واحد کاهش یافته و به رقم 482 هزار و 160 واحد رسید.ارزش بازار در بورس اوراق بهادار تهران به بیش از 3 میلیون و 800 هزار میلیارد تومان رسید.معامله‌گران امروز در بورس اوراق بهادار تهران بیش از 11 و نیم میلیارد سهام حق تقدم و اوراق مالی در قالب 1.9 میلیون نوبت معامله و به ارزش 19 هزار و 213 میلیارد تومان داد و ستد کردند.همچنین معامله‌گران در فرابورس ایران امروز 8 هزار و 138 میلیارد تومان دادو ستد کردند که معامله‌گران امروز ظرف 4 ساعت بیش از 27 هزار و 351 میلیارد تومان در بورس و فرابورس داد و ستد کردند.البته به گفته مسئولان بورس همه معاملات در بورس پول جدید نیست و حدود 10 درصد از این رقم پول جدیدی است که وارد بازار می‌شود.امروز ظرف چند ساعت با فروش هزار میلیارد تومان اوراق تبعی یکی از بزرگترین تامین مالی‌ها در بورس برای سرمایه‌گذاری در پتروشیمی خلیج فارس با موفقیت انجام شد که باید این را به فال نیک گرفت که پول‌های مردم در بورس به کمک توسعه شرکت‌های بورسی بیایند.کارشناسان مدام به سهامداران تازه وارد توصیه می‌کنند روش سهامداری غیرمستقیم را انتخاب کنند و از ریسک بازار در امان باشند. روش غیرمستقیم عبارت از این است که سهامداران از سهام صندوق‌های با درآمد ثابت یا صندوق‌های سرمایه‌گذاری یا شرکت‌های سرمایه‌گذاری، سهام عرضه اولیه و ETF های دولتی، استفاده کنند و مستقیم وارد خرید سهام نشوند، چون بازار بورس همراه با ریسک و سود و زیان است.همچنین در روز چهارشنبه این هفته قرار است عرضه اولیه 192 میلیون سهم شرکت زرماکارون معادل 12 درصد از سهام این شرکت غذایی برای اولین بار در بورس عرضه شود و این در راستای توسعه دادن به عمق بازار سرمایه است، چون پول‌های مردم در بازار سرمایه صرف خرید سهام اندک شناور شرکت‌ها می‌شود که با توجه به فزونی تقاضا بر عرضه سهام گاهی موجب رشد بی‌سبب قیمت برخی سهام غیرارزشمند می‌شود که مسئولان بورس تلاش می‌کنند با فراهم کردن زمینه عرضه اولیه سهام شرکت‌ها در بورس وافزایش شناوری سهام شرکت‌های موجود به عمق بازار کمک کنند.بانگاهی به معاملات امروز بورس در می‌یابیم نمادهای فولاد مبارکه، پتروشیمی خلیج فارس، ملی‌مس، ایران خودرو، پالایش نفت تهران، و گسترش نفت و گاز پارسیان بیشترین اثر تقویتی در شاخص بورس را داشته‌آند.نماد گل‌گهر بیشترین اثر کاهشی در شاخص بورس را داشته است.امروز شاخص کل بورس، شاخص قیمت با معیار وزنی ارزشی هر کدام 19 صدم درصد، شاخص کل با معیار هم وزن و شاخص قیمت در معیار هم وزن هر کدام 73 صدم درصد کاهش یافتند.شاخص آزاد شناور 25 صدم درصد و شاخص بازار اول 22 صدم درصد و نیز شاخص بازار دوم 13 صدم درصد رشد کردند.نمادهای پربیننده امروز در بورس تهران شامل بانک ملت، بانک تجارت، فولاد مبارکه اصفهان، ملی‌مسر ایران، گسترش سرمایه‌گذاری ایران خودرو، بانک صادرات و گلوکوزان بوده است.امروز در پایان معاملات فرابورس ایران شاخص کل 48 واحد افت کرده و به رقم 18 هزار و 684 واحد رسید.ارزش بازار اول و دوم فرابورس ایران امروز به بیش از یک میلیون و 219 هزار میلیارد تومان رسید.امروز معامله‌گران در فرابورس ایران بیش از سه میلیارد سهام حق تقدم و اوراق مالی در قالب 813 هزار نوبت معامله و به ارزش 8 هزار و 138 میلیارد تومان داد و ستد کردند.نمادهای پتروشیمی مارون،‌گوهرزمین، فرابورس ایران و پتروشیمی تندگویان به ترتیب بیشترین اثر تقویتی در شاخص فرابورس را داشته‌اند.همچنین نمادهای هلدینگ معدنی خاورمیانه، ذوب‌آهن و پتروشیمی زاگرس به ترتیب بیشترین اثر کاهش در شاخص فرابورس را داشته‌اند.امروز نمادهای پربیننده در فرابورس شامل پتروشیمی تندگویان، ذوب‌آهن اصفهان، بانک دی،صنایع کاغذ پارس، سیمان لار سبزوار و نیروی برق دماوند بودند.انتهای پیام/ب
جواد حسین زاده در گفتگو با خبرنگار اقتصادی خبرگزاری فارس در پاسخ به این سوال که علت کاهش نرخ بیکاری فصل بهار با توجه به شرایط اقتصادی و بیماری کرونا چیست؟ اظهارداشت: نرخ بیکاری از تقسیم جمعیت بیکار به جویای کار از جمعیت فعال (بیکار و شاغل) حاصل می شود لذا کاهش آن از دو منظر امکان پذیر است.رئیس مرکز آمار ایران در مورد این عوامل گفت: کاهش تعداد بیکاران و شاغلان و نیز افزایش جمعیت غیرفعال در بهار سال 99 از جمله این عوامل هستند. در فصل بهار با تغییر وضعیت بخشی از جمعیت بیکار جویای کار به جمعیت غیرفعال مواجه شدیم که این امر در تشدید کاهش نرخ بیکاری بسیار موثر بوده است.وی عمده ترین علت این تغییر وضعیت را شیوع بیماری کووید ۱۹ و اثرات آن بر بازار کار کشور دانست و افزود: در فصل بهار ۲ میلیون و ۷۶۰ هزار نفر به جمعیت غیرفعال افزوده شده است. به گونه ای که به ترتیب ۱۴.۸ و ۳۷.۲ درصد، جمعیت شاغلان و بیکاران نسبت به مدت مشابه سال ۹۸ به جمعیت غیرفعال پیوسته‌اند.حسین زاده تاکید کرد: معنی جمعیت بیکار این است که جزء جمعیت فعال محسوب می شود که به طور فعالانه در جستجوی کار بوده اما کار پیدا نکرده است. اگر در جستجوی کار نباشد مشمول جمعیت غیرفعال می شود.به گفته این مقام مسئول، بخشی از بیکاران که مدتی دنبال کار بوده اما شغلی پیدا نکرده اند و در این فصل دنبال کار نرفته اند. شاید یک بخش عمده به دلیل شیوع کرونا بوده تا موقتا به دنبال کار نگردند. بخشی از شاغلان نیز به دلیل آنکه شغلشان متاثر از کرونا شده نیز موقتا از بازار کار خارج شده اند تا وضعیت مشخص شود.وی در پاسخ به این سوال که با این شرح بیکاری پنهان داریم، بیان داشت: برای بررسی بازار کار صرفا نباید به یک عدد نرخ بیکاری نگاه کرد. کاهش نرخ بیکاری همیشه به معنای بهبود وضعیت بازار کار نیست اگر کاهش نرخ بیکاری همراه با افزایش نرخ مشارکت و نسبت اشتغال باشد، وضعیت بهبود یافته که البته این طور نبوده است. اگر کاهش نرخ بیکاری با کاهش نرخ مشارکت و نسبت اشتغال همراه باشد خوب نیست. باید همه شاخص ها را کنار هم دید.حسین زاده با بیان اینکه نسبت اشتغال در فصل بهار 36.9 درصد بوده که 2.9 درصد نسبت به مدت مشابه سال قبل کاهش دارد، تصریح کرد: نرخ مشارکت در فصل بهار 41 درصد بوده که نسبت به مدت مشابه سال 98 با کاهش 3.7 درصدی روبرو بوده است. این کاهش خیلی زیاد است.وی ادامه داد: کاهش نرخ بیکاری همراه با کاهش نرخ مشارکت و نسبت اشتغال، علامت خوبی نیست و البته در تمام دنیا، بازار کار متاثر از وضعیت کرونا است.انتهای پیام/
به گزارش خبرگزاری فارس به نقل از پایگاه اطلاع رسانی وزارت جهاد کشاورزی، سید محمد موسوی افزود: در اجرای مصوبات دولت تاکنون جهت پرداخت کمک بلاعوض به خسارت دیدگان از سیل فروردین ۹۸ در بخش کشاورزی، ۲۶۰ هزار پرونده توسط کمیته های تخصصی شهرستانی بررسی، ارزیابی میدانی و تایید خسارت شده است.وی افزود: از این بین، ۲۵۰ هزار پرونده به مبلغ ۱۴۵۱ میلیارد تومان در کارگروه استان ها تایید و ۲۴۲ هزار پرونده به مبلغ ۹۷۰ میلیارد تومان به مرحله پرداخت رسیده است.مدیرکل دفتر مدیریت بحران و کاهش مخاطرات بخش کشاورزی خاطرنشان کرد: همچنین ۱۹۰ هزار پرونده با نیاز تسهیلات بانکی ۱۷۶۰ میلیارد تومان توسط سازمان جهاد کشاورزی استان ها به بانک های عامل معرفی و ۱۰۴ هزار و ۲۰۰ پرونده به مبلغ ۱۱۴۵ میلیارد تومان به پرداخت رسیده است.انتهای پیام/
به گزارش گروه اقتصاد بین الملل فارس، رویترز به نقل از 4 منبع آگاه نوشت شرکت آرامکوی عربستان، حجم نفت صادراتی به حداقل 4 پالایشگاه آسیایی برای بارگیری ماه آگوست را کاهش داد.به گفته این منابع، این کاهش بیشتر شامل نفت سنگین عربستان می شود.به گزارش فارس، شرکت ملی نفت عربستان، سه شنبه گذشته، قیمت رسمی نفت خود را برای فروش به آسیا در ماه آگوست تا یک دلار افزایش داد و قیمت رسمی انواع نفت خود را برای فروش به اروپا و آمریکا بالا برد.آرامکو در بیانیه‌ای اعلام کرد: عربستان قیمت نفت فروشی به آسیا را 1.20 دلار بیش از متوسط قیمت عمان/دبی تعیین کرده است.به نوشته رویترز، این افزایش همراستا با انتظار بازار برای افزایش شاخص نفت خاورمیانه و بهبود حاشیه سود پالایشگاه‌های آسیایی صورت گرفته است.به گفته منابع صنعتی و تحلیلگران، هرچند افزایش قیمت نفت عربستان احتمالا تقاضا برای نفت عربستان را کاهش خواهد داد، اما می‌تواند مصرف‌کنندگان را به استفاده از ذخایر نفت ترغیب کند که این خود عاملی در جهت تقویت قیمت نفت است.(جزئیات بیشتر)در عین حال، این کشور، قیمت بنزین در داخل را نیز برای ماه جولای افزایش داده است.(جزئیات بیشتر)انتهای پیام/
به گزارش خبرنگار اقتصادی خبرگزاری فارس، سعید عمرانی معاون قضایی دادستان کل کشور در نامه ای به اسحاق جهانگیری معاون اول رئیس جمهور، ساماندهی بازار فولاد و رفع مشکل تامین مواد اولیه مورد نیاز صنایع پایین دستی را خواستار شد.در این نامه آمده است: ضمن تاکید بر اینکه مشکل فولاد ارتباطی به تحریم و ارز ندارد، استدعا دارم به داد بازار فولاد برسید. به دلیل عدم عرضه مواد اولیه، ویژه فروشی و ایجاد رانت فاجعه در تعطیلی صنایع پایین دستی تولید محصولات فولادی و بیکاری کارگران در راه است.به گزارش فارس، ستاد تنظیم بازار اخیراً مصوبه ای برای تنظیم بازار فولاد صادر کرد که طبق آن، عرضه شمش و اسلب فولادی فقط از طریق بورس کالا امکان‌پذیر است و تامین ارز و ورق مورد نیاز واحدهای تولیدکننده لوازم خانگی منوط به ثبت اطلاعات تولید، توزیع، قیمت و موجودی این واحدها در سامانه جامع تجارت و سامانه جامع انبارها است.به این ترتیب عرضه شمش فولاد و اسلب تنها از طریق بورس کالا امکان پذیر است و اگر عرضه ای در خارج از بورس صورت گیرد، تخلف محسوب می شود.این مصوبه ستاد تنظیم بازار 6 تیرماه به دستگاه های مرتبط و تولیدکنندگان ابلاغ شد.فعالیت دلالان در ماه‌های گذشته به‌گونه‌ای بازار فولاد را به هم ریخته است که قیمت ورق فولادی در بازار داخلی حتی با قیمت ارز 22 هزار تومانی نیز با فاصله از قیمت جهانی این محصول گران‌تر است.انتهای پیام/
به گزارش خبرگزاری فارس، مدیر ابزارهای نوین مالی بورس اوراق بهادار تهران اعلام کرد: پیرو اطلاعیه منتشر شده در رابطه با عرضه اوراق اختیار فروش تبعی توسط شرکت صنایع پتروشیمی خلیج فارس بر روی سهام شرکت پتروشیمی پارس در بورس اوراق بهادار تهران، با استقبال سرمایه‌گذاران تمامی اوراق قابل عرضه طی یک روز معاملاتی به فروش رسیده و تامین مالی هزار میلیارد تومانی هلدینگ خلیج فارس از این طریق به انجام رسید.نگار نظری مدیر ابزارهای نوین مالی بورس گفت: پیرو اطلاعیه منتشر شده در رابطه با عرضه اوراق اختیار فروش تبعی توسط شرکت صنایع پتروشیمی خلیج فارس بر روی سهام شرکت پتروشیمی پارس در بورس اوراق بهادار تهران، با استقبال سرمایه‌گذاران تمامی اوراق قابل عرضه طی یک روز معاملاتی به فروش رسیده و تامین مالی هزار میلیارد تومانی هلدینگ خلیج فارس از این طریق به انجام رسید.وی با اشاره به اصلاح مقررات مربوط به نصاب سرمایه‌گذاری صندوق‌های سرمایه‌گذاری در اوراق اختیار فروش تبعی افزود: با پیگیری‌های انجام شده سازمان بورس موافقت خود را با اصلاح نصاب سرمایه‌گذاری صندوق‌ها اعلام نموده و مطابق با ابلاغیه شماره 12020162 مورخ 1399/04/08، صندوق‌های سرمایه‌گذاری می‌توانند حداکثر به میزان 15 درصد از حجم هر یک از اوراق اختیار فروش تبعی منتشره را خریداری کنند.نظری خاطرنشان کرد: همچنین سرمایه‌گذاری صندوق‌های سرمایه‌گذاری، در سهامی که مبنای انتشار اوراق اختیار فروش تبعی با هدف تامین مالی هستند، از نصاب سرمایه‌گذاری صندوقها در سهام خارج و در ردیف نصاب سرمایه‌گذاری در اوراق بهادار با درآمد ثابت، گواهی سپرده بانکی و سپرده بانکی قرار گرفته است. از این رو انتشار اوراق اختیار فروش تبعی می‌تواند به عنوان مسیری کوتاه و کم هزینه جهت تامین مالی پروژه‌ها و برنامه‌های توسعه‌ای، مدنظر شرکت‌های مختلف قرار گیرد.انتهای پیام/ب
به گزارش خبرنگار اقتصادی خبرگزاری فارس، روز چهارشنبه 25 تیر 99 تعداد 192 میلیون سهم معادل 12 درصد از سهام شرکت صنعتی زرماکارون به عنوان 538 شرکت در فهرست شرکت‌های پذیرفته شده در بورس اوراق بهادار تهران در بخش محصولات غذایی و آشامیدنی به جزء قند و شکر گروه و طبقه سایر محصولات غذایی در فهرست نرخ‌های بازار دوم و در نماد غزر به شیوه ثبت سفارش جهت کشف قیمت عرضه می‌شود.طبق اطلاعات اعلام شده زمان ورود ثبت سفارش در روز عرضه اعلام می‌شود.حداکثر سهم برای هر کد حقیقی و حقوقی 150 سهم، سقف قیمت 39750 ریال، کف قیمت 37750 ریال، است.به گزارش فارس، با توجه به اقبال مردم به سرمایه‌گذاری در بورس دولت تلاش می‌کند شرایطی فراهم کند تا شرکت‌های ارزنده سهام خود را در بورس ارائه کنند.انتهای پیام/ب
به گزارش خبرنگار اقتصادی خبرگزاری فارس، رشد‌های شدید شاخص بورس در ماه‌های اخیر نقدهایی را به اصالت این رشد در محافل کارشناسی برانگیخته است.برخی فعالان بازار سرمایه عامل اصلی رشد بازار را رشد بهای ارز و افزایش درآمدها و پیش‌بینی درآمد شرکت‌های بورسی عنوان می‌کنند. اما نگاهی به تغییرات بهای ارز و نسبت آن با شاخص بورس از مهر ماه 96 تاکنون نشان می‌دهد هر چند در سال 96 و 97 رشد نرخ ارز از شاخص بورس بیشتر بوده اما تقریبا از نیمه دوم سال 98 سرعت رشد شاخص از نرخ ارز پیشی گرفته و این شدت در سال 99 به صورت انفجاری و لجام گسیخته شده است.برخی اقتصاددانان معتقدند در شرایط فعلی دیگر نرخ ارز موتور محرک افزایش شاخص بورس نیست و بالعکس این بورس است که سایر بازارها ازجمله بازار ارز را با تورم انتظاری مواجه می‌کند.* بورس به عامل رشد نقدینگی در اقتصاد ایران تبدیل شده استدر همین باره کامران ندری اقتصاددان و کارشناس مسائل پولی و بانکی به خبرنگار فارس گفت: سپرده‌های مردم در بانک‌ها تا پیش از این علاوه بر وسیله مبادله به عنوان ذخیره ارزش نیز محسوب می‌شد، اما در حال حاضر این سپرده‌ها به سهام تبدیل شده و با توجه به نقدشوندگی بالای بورس، شاهد شکل نوع سوم از نقدینگی هستیم.وی تصریح کرد: تاکنون دو نوع نقدینگی توسط بانک مرکزی و بانک‌ها در کشور تولید می‌شد که بانک مرکزی می‌توانست به تغییر نرخ سود بانک‌ها و تغییر نرخ بهره بین بانکی تورم این نقدینگی ایجاد شده را کنترل کند، اما امروز شاهد تولید نقدینگی توسط بورس هستیم که کمترین اثر آن افزایش تورم است. در گذشته نگرانی اقتصاددانان به دلیل ایجاد و رشد پول و شبه پول در نظام بانکی بود، اما هم اکنون این نقدینگی در حال تولید در بازار سرمایه بوده و خودش می‌تواند مشکلات فراوانی را به وجود بیاوردندری افزود: سهامی که طی ماه‌های گذشته 200 درصد رشد داشته، سبب تولید نوعی نقدینگی شده که به سمت بازارهای دیگر مانند مسکن، ارز، خودرو و طلا سرایت می‌کند و یک موج تورمی را برای کشور به وجود می‌آورد. رشد سرسام آور قیمت دلار و طلا ناشی از رشد بی رویه شاخص بورس است که سبب شده است، شبه پول به پول تبدیل شده و اولین تاثیر این ماجرا رشد تورم در کشور است.* رحمانی: بورس از بهمن ماه به پیش‌ران افزایش قیمت‌ها تبدیل شده استهمچنین تیمور رحمانی اقتصاددان و استاد دانشگاه تهران هم در یادداشتی به این مساله پرداخته و نوشته است: در حالی که تا پاییز سال 1398 تحولات بازار سرمایه امری عادی تلقی می‌شد و افزایش قیمت سهام انعکاس افزایش ارزش جایگزینی بنگاه‌ها محسوب می‌شد و عملاً دنباله‌رُوی تغییرات نرخ ارز و سایر قیمت‌ها محسوب می‌شد، از حدود بهمن 1398 کاملاً تغییر ماهیت داد و به پیش‌ران افزایش قیمت‌ها تبدیل شد. این تغییر ماهیت از آنجا سرچشمه می‌گرفت که به‌دلایلی که در اینجا مجال پرداختن به آن نیست، سهام تبدیل به یک دارایی بدون ریسک کاهش قیمت و بسیار نقدشونده از منظر سرمایه گذاران شد و به این ترتیب مبتنی بر تحلیل ناسازگاری زمانی سبب کشاندن پی‌درپی اشخاص به این بازار و امکان‌پذیری تشدید سفته‌بازی در این بازار شد. آنگاه افزایش قیمت سهام هم از طریق اثر ثروتی بسیار شدید آن سبب فشار بر بقیه قیمت‌ها و به‌ویژه قیمت بقیه دارایی‌ها شده است و هم سبب فشار برای رشد درونزای کمیت‌های پولی و از جمله حجم نقدینگی شده و خواهد شد و هم انتظارات تورمی را افزایش داده است.* افزایش 453 درصدی نرخ ارز در برابر جهش 1987 درصدی بورس از مهر 96 تاکنونبه گزارش فارس، جدول زیر تغییرات نرخ ارز و شاخص بورس از مهر 96 تا تیر ماه 99 را نشان می‌دهد.* منابع آماری: سازمان بورس و بانک مرکزیدر جدول زیر نیز می‌توان درصد تغییرات هر یک از این بازارها را در بازه‌های زمانی مشخص شده مشاهده کرد. در ردیف آخر این جدول درصد رشد ارز از شروع التهاب ارزی سال 96 تا تیر 99 با افزایش شاخص بورس در همان دوره زمانی مقایسه شده و قابل مشاهده است.* درصد رشد شاخص‌های بورس و نرخ ارز در بازه‌های زمانی مختلفبه گزارش فارس، جدول و نمودار بالا نشان می‌دهد افزایش شاخص کل بورس هیچ تناسبی با افزایش بهای ارز ندارد.  نرخ ارز از مهر ماه 96 (نقطه شروع التهاب ارزی و افزایش نرخ ارز)  به‌تدریج شروع به افزایش در بازار کرد و تا پایان سال 98 در مجموع 283 درصد رشد را ثبت کرد. اما شاخص کل بورس در همین دوره رشد 490 درصدی را تجربه کرده است.این وضعیت در سه ماه و نیم سال 99 بدتر شده است. به‌طوری که از مهر 96 تا 22 تیر 99 شاخص کل بورس 1987 درصد افزایش یافته اما بهای ارز 453 درصد رشد کرده است. بنابراین این میزان رشد شاخص بورس و افزایش ارزش سهام هیچ ارتباطی با تاثیر نرخ ارز و آثار تورمی آن بر درآمد و ارزش دارایی‌ شرکت‌های بورسی ندارد.*نسبت منطقی رشد نرخ ارز و رشد شاخص بورس در سال‌های 89 تا 92به گزارش فارس، این میزان رشد شاخص بورس در هیچ دوره‌ای از تاریخ فعالیت بورس سابقه نداشته است. حتی در دوره افزایش نرخ ارز در سال‌های 90 و 91 هم چنین رشدی را شاهد نبوده‌ایم. ارقام نرخ ارز در جدول زیر که از گزارش‌های بانک مرکزی به دست آمده است، نشان می‌دهد در آن دوره زمانی یک همبستگی نسبی بین رشد بهای ارز و شاخص بورس وجود داشته است.همانطور که قابل مشاهده است، در پایان سال 92 شاخص کل بورس نسبت به پایان سال 89 رشد 239 درصدی داشته و بهای ارز هم 189.8 درصد در دوره مشابه رشد کرده است.این نسبت در پایان سال 93 تغییر می‌کند و رشد نرخ ارز در پایان سال 93 نسبت به پایان سال 89 معادل 225 درصد رشد داشته و بورس در همان دوره 181.3 درصد افزایش یافته است.البته یکی از دلایل اصلی کاهش شاخص بورس در سال 93 رشد شدید نرخ سود سپرده بانکی و مسابقه غیرعقلانی برخی بانک‌ها در جذب سپرده بوده است. در صورتی که سال 93 را در نظر نگیریم و صرفا سال 89 و 92 مورد بررسی قرار گیرد، مشخص می‌شود که رشد شاخص بورس فاصله نزدیکی با رشد بهای ارز داشته است.* 5 پیشنهاد کارشناسان اقتصادی و مالی برای رفع چالش رشد انفجاری بورسمدتی پیش 25 کارشناس اقتصادی و مالی در نامه‌ای به رئیس جمهور ضمن نقد جدی وضعیت موجود بازار سرمایه چند راهکار پیشنهاد کردند. این راهکارها شامل عرضه بدون تعلل دارایی‌های بورسی دولت، افزایش نرخ سود بازار بین بانکی و سپرده‌های بانکی توسط بانک مرکزی،‌  شتاب‌دهی به عرضه‌های اولیه شرکت‌ها و افزایش درصد شناوری، توقف هر نوع پیام‌دهی سیاستگذاری در معنای بیمه‌گریِ کلان بورس و کنترل مؤثر در نظارت بانکی برای جلوگیری از تزریق اعتبارات جدید بانکی به بازار بورس و جلوگیری از رشد بیش از حد نقدینگی است.به گزارش فارس، با توجه به استدلال اقتصاددانان و آمار و ارقام نرخ ارز و شاخص بورس به نظر می‌رسد متولیان سیاست‌گذاران اقتصادی باید هرچه زودتر سیاست‌هایی در جهت کنترل رشد شاخص بورس تدوین و اجرایی کنند و هر چقدر رشد لجام‌گسیخته شاخص بورس ادامه یابد و افراد بیشتری با هدف کسب سود بیشتر وارد این بازار شوند، امکان اصلاح آن سخت‌تر خواهد بود و تبعات بیشتری را برای اقتصاد کشور در پی خواهد داشت.*گزارش از: مرتضی ماکنالیانتهای پیام/
به گزارش خبرگزاری فارس به نقل از روابط عمومی وزارت نفت، فاطمه کاهی سخنگوی شرکت ملی پخش فرآورده‌های نفتی گفت: سقف ذخیره بنزین کارت‌های هوشمند سوخت تا پیش از این ۳۶۰ لیتر بود که در فروردین‌ماه به دلیل شرایط ویژه کشور ناشی از شیوع ویروس کرونا به ۵۴۰ لیتر افزایش یافت، اما این عدد تغییر نمی‌کندوی افزود: از ابتدای مردادماه در صورت استفاده نکردن از سهمیه ذخیره‌شده در کارت سوخت، در صورت سررسید آن به ۹ ماه، سهمیه موردنظر در کارت سوخت شخصی افراد از بین می‌رود.سخنگوی شرکت ملی پخش فرآورده‌های نفتی تأکید کرد: سقف مدت زمان ذخیره سهمیه بنزین در کارت‌های هوشمند سوخت ۹ ماه خواهد بود که این رقم برای خودروهای سواری ۵۴۰ لیتر و برای موتورسیکلت‌ها ۲۲۵ لیتر است.انتهای پیام/
به گزارش گروه اقتصاد بین الملل فارس به نقل از رویترز، قیمت نفت در معاملات امروز نزدیک به یک درصد کاهش یافت زیرا تاجران در انتظار برگزاری نشست فنی اوپک در این هفته هستند و انتظار می رود که رقم توافق کاهش تولیدی که برای تقویت قیمت نفت حاصل شده بود، کم شود.هر بشکه نفت برنت با 37 سنت کاهش 42.78 دلار فروخته شد و هر بشکه نفت خام آمریکا با 39 سنت کاهش 40.16 دلار معامله شد.از آنجاییکه شمار مبتلایان به ویروس کرونا در هفته گذشته در آمریکا افزایش یافت و برخی از ایالت های این کشور محدودیت های مسافرتی سخت تری اعمال کردند که می تواند بهبود تقاضا برای نفت را ضعیف کند، قیمت نفت در هفته گذشته اندکی تغییر کرد. آمریکا، بزرگ ترین مصرف کننده نفت خام  در جهان است.با این حال، قیمت ها در روز جمعه با انتشار گزارش چشم انداز تقاضا برای نفت سال 2020 آژانس بین المللی انرژی، بیش از 2 درصد افزایش یافت زیرا این سازمان پیش بینی تقاضا برای نفت در سال جاری میلادی را تا 400 هزار بشکه در روز افزایش داد.قیمت نفت پس از اینکه در ماه آوریل به شدت کاهش یافت و به کمترین میزان در چندین دهه گذشته رسید، اوپک پلاس بر سر کاهش بی سابقه 9.7 میلیون بشکه نفت در روز طی ماه های می تا جولای توافق کردند.بیشتر بخوانید:عربستان پیشنهاد کم کردن 2 میلیون بشکه از رقم «توافق کاهش تولید» را داده استکمیته مشترک نظارت وزیران اوپک (JMMC)، در روز سه شنبه و چهارشنبه برای پیشنهاد سطح بعدی کاهش تولید نشست خواهد داشت. میزان تعهد به توافق کاهش تولید در ماه ژوئن به 107 درصد رسیده است که از 77 درصد در ماه می بیشتر است.به گفته منابع آگاه، اوپک و روسیه انتظار دارند که کاهش تولید را به 7.7 میلیون بشکه در روز برسانند زیرا تقاضا برای نفت در جهان بهبود و قیمت ها نیز افزایش یافته است.تونی نونان، تحلیلگر شرکت میتسوبیشی گفت: «آنها در بالا بردن قیمت ها تا آنجاکه در میان مدت انتظار می رفت، خوب کار کردند؛ فقط باید مراقب خراب شدن احساس حاکم بر بازار باشند.»با اینکه هنوز تعداد دکل های فعال نفت و گاز آمریکا پایین است و برای دهمین هفته متوالی رکورد پایین ترین تعداد را ثبت کرده است، اما افزایش قیمت ها، برخی از تولیدکنندگان نفت آمریکا را به آغاز فعالیت های حفاری ترغیب کرده است.(جزئیات بیشتر)نونان افوزد: «اگر می خواهید فعالیت های حفاری را پایین نگه دارید؛ باید قیمت ها در همین سطح نگه دارید.»انتهای پیام/
به گزارش خبرگزاری فارس به نقل از سازمان بسیج کارگران و کارخانجات کشور،علی حسین رعیتی فرد مسئول سازمان بسیج کارگران و کارخانجات کشور گفت: اگر ما در بخش تولید بتوانیم موانع را برطرف کنیم، می‌توانیم نیاز های کشور را تأمین کنیم مشکلات عمده اقتصادی ما نیز حل خواهد شد، که البته این مهم اتفاق نخواهد افتاد مگر با یک عزم ملی و خواست همگانی، از مسئولان گرفته تا مردم.رعیتی فرد در ادامه افزود: متاسفانه تحریم‌های دشمنان قسم خورده انقلاب و نظام اسلامی باعث شده تا رونق اقتصادی کمی کمرنگ بشود که البته باید گفت که این تحریم ها از همان ابتدای انقلاب آغاز شده و ادامه خواهد داشت چون دشمنان ما با اسلام و دین ما مشکل دارند و نمیتوانند پیشرفت جوانان انقلابی را ببینند و میخواهند همه کشورها مستعمره آنها باشند.مسئول سازمان بسیج کارگران و کارخانجات کشور با اشاره به نام گذازی سال 99 توسط مقام معظم رهبری به نام سال جهش تولید گفت: در شرایطی که ما در جنگ اقتصادی هستیم و چند سالی هم هست که مقام معظم رهبری در ابتدای سال نو، عناوین متعددی برای رونق تولید و حمایت از کار و دسترنج کارگر و کارفرمای ایرانی بیان می کنند، به هیچ عنوان قابل قبول نیست در سالی که جهش تولید نامگذاری شده تعداد 1460 کارخانه توسط بانک های کشور تعطیل شوند.رعیتی فرد افزود:بانک ها 1460 کارخانه و مراکز تولیدی را به دلیل بدهی و عقب افتادگی اقساط تسهیلات دریافتی آن را به تملک خود درآورده و همین امر موجب تعطیلی کارخانه تولیدی و بیکاری عده ی زیادی از کارگران شده است.مسئول سازمان بسیج کارگران و کارخانجات گفت: بسیاری از این کارخانجات مشکل خاصی نداشته و توان تولید را داشته اند و بعضا دستگاه های بروز برای تولید فراهم کرده اند. مشکلات مالی بانک باعث تعطیلی، پلمپ و مصادره گردیده و علاوه بر اینکه تولید متوقف شده، تعداد زیادی از کارگر ها مستقیم و غیر مستقیم در چرخه تولید آسیب دیده و بیکار شده‌اند.رعیتی فرد با اشاره به در نظر گرفتن شرایط کنونی افزود: کارگران و کارخانجات در همه شرایط پایبندی خود به نظام، انقلاب و کشور را ثابت کرده‌اند، از دوران دفاع مقدس که بیش از 14 هزار شهید تقدیم اسلام و انقلاب کرده تا تمام حوادث و شرایطی که در این سالها پیش آمده همیشه پای کار بوده‌اند، برای مثال همین موضوع اخیر و شیوع ویروس منحوس کرونا که با سه شیفت کار و با برگزاری شیفت ایثار بدون دریافت حقوق و یا دستمزدی مشغول تولید مواد بهداشتی و ضد عفونی کننده بودند و کشور را در این شرایط بحرانی از اقلام بهداشتی بی نیاز کردند.مسئول سازمان بسیج کارگران و کارخانجات گفت: با توجه به سیاست های ابلاغی اقتصاد مقاومتی در سال 92 و شرایط جنگ اقتصادی و روز کشور، مقام معظم رهبری بیان فرمودند که همه دستگاه‌ها بی درنگ و به فوریت، قوانین، آئین نامه ها و دستور‌العمل‌ها را مطابق شرایط بروز و منعطف تر کنند تا اقتصاد ما در کوران تحریم چابک و با نشاط بیشتر حرکت کنند، اما با اقدامات بانک ها در حوزه مالی و پولی و تأمین منابع مورد نیاز کارفرمایان و تولید کننده گان این اتفاق مهم رخ نداد.وی خاطرنشان کرد: با توجه به نیاز کشور به جهش در بخش تولید انتظار می رود بانک ها و نهاد های مربوطه علی رغم مشکلات و سختی هایی که وجود دارد شرایط را برای بازگشت مجدد کارخانجاتی که تعطیل شده اند را فراهم آورند تا در جنگ اقتصادی هم مانند جنگ هشت ساله پیروز باشیم.انتهای پیام/ب
به گزارش خبرگزاری فارس، مراسم قرعه کشی تولید مشارکتی در تولید 10 محصول ایران خودرو صبح امروز با حضور نمایندگان نهادهای نظارتی در سالن اجتماعات ساپکو برگزار شد. در این طرح، 10 محصول ایران خودرو شامل محصول جدید پروژه K132 دستی و اتوماتیک،  دنا معمولی و پلاس اتوماتیک، پژو 206 تیپ 2، سمند ال‌ایکس بنزینی، سمند سورن ای ال ایکس، پژو207 دستی، پژو پارس LX و رانا پلاس عرضه شدند.برندگان قرعه کشی طرح تولید مشارکتی ایران خودرو تا پنج شنبه هفته جاری یعنی 26 تیرماه مهلت دارند وجه علی الحساب اعلام شده را واریز کنند، در غیر این صورت افراد رزرو جایگزین آنها خواهند شد. مدت زمان تعیین شده برای تحویل این خودروها 13 تا 24 ماه است و اسامی برندگان تا عصر امروز در سایت فروش محصولات ایران خودرو اعلام خواهد شد.بابک رحمانی، معاون مدیرعامل ایران خودرو در امور بازاریابی و فروش در مراسم امروز با بیان اینکه در طرح تولید مشارکتی ایران خودرو حدود 680 هزار نفر ثبت نام اولیه انجام دادند، اظهار داشت: با توجه به بالا بودن تعداد متقاضیان نسبت به ظرفیت، نفرات نهایی از طریق قرعه کشی تعیین شدند که در نهایت 50 هزار دستگاه از محصولات ایران خودرو به آنها عرضه خواهد شد.وی ادامه داد: به اندازه 20 درصد برندگان این طرح نیز به عنوان افراد رزرو مشخص شده اند که جایگزین انصرافی ها خواهند شد.به گفته رحمانی، حدود 80 هزار نفر برای خرید محصول پروژه K132 ثبت نام کرده اند در حالی که ظرفیت عرضه این خودرو 16 هزار دستگاه است. در عین حال ظرفیت تحویل سایر خودروها نیز 34 هزار دستگاه تعیین شده است که بر مبنای قیمت روز به مشتریان تحویل داده خواهد شد.وی در ادامه با بیان اینکه از شهریور سال قبل حدود 200 هزار دستگاه خودرو تعهد معوق داشتیم، افزود: در حال حاضر این عدد به 50 هزار دستگاه رسیدهو در واقع شاخص معوقات ما در مقایسه با مدت مشابه سال قبل 70 درصد بهبود داشته است.وی همچنین از تحویل همه خودروهای عرضه شده در طرح فروش فوق العاده ایران خودرو تا پایان تیرماه خبر داد و گفت: همه تعهدات این گروه خودروسازی تا پایان شهریور ماه به روز می شود.به گزارش فارس، در طرح مشارکت در تولید ایران خودرو سود مشارکت برای محصول پروژه K132 معادل 6 تا 9 درصد و برای بقیه خودروها 6 تا 6.5 درصد تعیین شده است.انتهای پیام/
به گزارش خبرنگار اقتصادی خبرگزاری فارس بر اساس گزارش رسمی مرکز آمار، وضعیت اشتغال و بیکاری استان ها در بهار ۹۹ مشخص شد.طبق این اطلاعات، ۱۵ استان کشور دارای نرخ بیکاری دو رقمی با کمینه ۴ درصد و بیشینه ۲۱ درصد هستند.بر این اساس استان های خراسان جنوبی با نرخ ۴ درصد، اردبیل ۶ درصد، ایلام ۶.۵ درصد، فارس ۶.۶ درصد و خراسان رضوی ۷ درصد کمترین نرخ بیکاری را در فصل بهار ۹۹ به خود اختصاص داده اند.بالاترین نرخ بیکاری در فصل بهار که از مرز ۲۰ درصد عبور کرده مربوط به استان لرستان با رقم ۲۱ درصد است. بهار ۹۸ نرخ بیکاری این استان ۱۶.۹ درصد بوده است. بهار سال گذشته نرخ بیکاری بالای ۲۰ درصد برای هیچ کدام یک از استان ها گزارش نشده بود.پس از آن چهار محال و بختیاری با نرخ ۱۹.۱ درصد، کرمانشاه ۱۳.۸ درصد، استان سیستان و بلوچستان ۱۳.۱ درصد، کهکیلویه و بویراحمد ۱۲.۶ درصد بیشترین بیکاری را داشته اند.به گزارش فارس یکی از دلایل کاهش نرخ بیکاری در استان ها کاهش نرخ مشارکت اقتصادی است که برای محاسبه آن بالای کسر، جمعیت (شاغلان و بیکاران) و در مخرج جمعیت فعال قرار می گیرد.بررسی ها نشان می دهد که استان گیلان با ۴۵.۲ درصد در رتبه نخست بیشترین نرخ مشارکت اقتصادی قرار گرفته است. پس از آن به ترتیب زنجان ۴۴.۸ درصد، چهارمحال و بختیاری ۴۴.۷ درصد، کردستان ۴۴.۴ درصد و خراسان شمالی ۴۴.۳ درصد هستند.انتهای پیام/
به گزارش خبرنگار اقتصادی خبرگزاری فارس، بازدید اصحاب رسانه از عملیات ضد عفونی ناوگان هوایی شرکت هواپیمایی جمهوری اسلامی ایران صبح امروز در فرودگاه مهرآباد انجام شد. در این مراسم مسعود محمدی مدیرکل ایستگاه تهران ایران ایر اظهار داشت: طبق پروتکل‌های وزارت بهداشت، درمان و آموزش پزشکی و انکس سازمان بهداشت جهانی همچنین طبق دستورالعمل 1900 سازمان هواپیمایی اجازه نمی‌دهیم مسافر مشکوک به کرونا وارد هواپیما شود.وی اضافه کرد: مسافر در زمان ورود به فرودگاه با همکاری مسؤولان وزارت بهداشت از نظر ابتلا به بیماری چک می‌شود، همچنین ماسک با قیمت دولتی در اختیار مسافران قرار می‌گیرد.وی تأکید کرد: تب مسافر از طریق تب‌سنج‌های لیزری انجام می‌شود، داخل سالن فرودگاه نیز مراقبت از مسافران انجام می‌شود و هیچ مسافر مشکوکی اجازه ورود به ترمینال را‌‌‌‌‌‌‌‌‌‌ ندارد.مدیرکل ایستگاه تهران ایران ایر افزود: حتی اگر مسافر حالت سرماخوردگی عادی نیز داشته باشد، به دو ردیف آخر هواپیما که طبق دستورالعمل سازمان هواپیمایی خالی نگه داشته می‌شود، منتقل می‌شود تا مسافران نگرانی بابت شیوع یا انتقال بیماری نداشته باشند.وی گفت: ‌ایران ایر شرکتی زیر نظر یاتا و آیوسا است و طبق پروتکل‌های سازمان بهداشت جهانی عمل می‌کند.محمدی افزود: در باره مواد ضدعفونی طبق دستورالعمل از مایع ضدعفونی استاندارد هیدروکلرید سدیم یک درصد استفاده می‌کنیم که مورد تأیید سازمان بهداشت جهانی یاتا است.مدیرکل ایستگاه تهران ایران ایر تأکید کرد: هواپیماهایی که در بیس تهران می‌خوابند همه به صورت استاندارد و روزانه ضدعفونی می‌شوند. سپس درب هواپیما دو تا سه ساعت بسته می‌شود تا صبح که مسافر دوباره وارد پرواز شود.وی افزود: اگر به هر دلیلی این هواپیما به درخواست خلبان نیازمند ضد عفونی مجدد باشد، در طول روز باز ضدعفونی می‌شود. همچنین پروازهایی که در مسیر استان‌های قرمز از نظر شیوع کرونا هستند، طبق دستورالعمل معاون خدماتی فرودگاهی مجددا ضد عفونی می‌شوند. اگر مسافر مشکوکی در پرواز حضور داشته باشد طبق پروتکل‌ مجددا ضدعفونی هواپیما انجام می‌شود.محمدی اضافه کرد: همچنین اماکنی که کارکنان مرتبط با مسافران حضور دارند، مرتب ضدعفونی می‌شود که در این باره می‌توان به کارگو، تجهیزات خدمات به مسافر،‌ تجهیزات کمکی و... اشاره کرد.وی اضافه کرد:‌ اتوبوس‌ها و همچنین تجهیزات مسافران توانخواه به صورت هر 24 ساعت یکبار ضدعفونی می‌شوند.مدیرکل ایستگاه تهران ایران ایر گفت: ما پک بهداشتی در اختیار مسافران قرار می دهیم و ماسک به همه کارکنان می‌دهیم همچنین در پروازها تلاش می‌کنیم فاصله گذاری اجتماعی تا جایی که امکان دارد رعایت شود. به عنوان مثال در هواپیماهای با ظرفیت 120 مسافر حداکثر 100 مسافر پذیرش داریم. در فوکرها با ظرفیت 105 مسافر حداکثر 70 مسافر و در ای تی آرها با ظرفیت 65 مسافر حداکثر 45 مسافر می‌پذیریم.محمدی تأکید کرد: اطمینان می‌دهیم استانداردها برای شرکت هواپیمایی جمهوری اسلامی ایران مهم است و آن را‌‌‌‌‌‌‌‌‌‌ اجرا می‌کند.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرنگار اقتصاد بین‌الملل خبرگزاری فارس به نقل از رویترز، آمریکا روی صنعت دریانوردی متمرکز شده و تلاش می‌کند از این طریق تا آنجا که می‌تواند حلقه تحریم نفتی ونزوئلا را تشدید کند.به همین دلیل بسیاری از شرکت‌های کشتیرانی و همچنین شرکت‌های بیمه‌ای از ارائه خدمات به روند صادرات نفت ونزوئلا پا پس کشیدند.تحریم آمریکا صادرات نفت ونزوئلا را به کمترین میزان در 80 سال گذشته رسانده و باعث شده است که دولت نیکلاس مادورو، از بخش قابل توجهی از اصلی‌ترین منبع درآمد خود که همان دلارهای نفتی است محروم شود. این روند باعث شده تا دولت ونزوئلا پول کافی برای واردات اقلام ضروری نظیر مواد دارویی و محصولات غذایی نداشته باشد.این تحریم‌ها بخشی از تلاش آمریکا برای تضعیف دولت مادورو در ونزوئلا است.علیرغم همه آنچه علیه ونزوئلا انجام شده اما دولت مادورو بیش از دو سال است پابرجاست و همین امر دولت ترامپ در آمریکا را به شدت خسته و کلافه کرده است.دولت مادورو مدعی است که آمریکا در تلاش است تا نفت ونزوئلا را تصاحب کند. ونزوئلا مدعی است این اقدامات آمریکا غیرقانونی است و به افزایش مشقت‌های مردم این کشور منجر خواهد شد.الیوت آبرامز، نماینده ویژه آمریکا در امور ونزوئلا،‌می‌گوید طی ماه‌های گذشته دولت آمریکا روی صنعت دریانوردی متمرکز شده تا روند اعمال تحریم‌های نفتی علیه ونزوئلا را تشدید کرده و کاراکاس را بیش از پیش منزوی کند.این مقام آمریکایی مدعی است که بسیاری از شرکت‌های مالک کشتی‌ها، شرکت‌های بیمه‌ای و حتی ناخداها همکاری‌های خود با ونزوئلا را متوقف خواهند کرد.وی گفت آمریکا در حال اعمال فشار به شرکت‌های کشتیرانی و بیمه‌ای است که به ونزوئلا خدمات ارائه می‌کند.شرکت لویدز لندن،‌که یکی از بزرگترین شرکت‌های ارائه دهنده خدمات بیمه به کشتی‌ها در جهان محسوب می‌شود اعلام کرده که از ارائه خدمات به 8 نفتکش که در صادرات نفت ونزوئلا دخیل بودند عقب نشینی کردند.انتهای پیام/
به گزارش خبرنگار اقتصادی خبرگزاری فارس، بر اساس اطلاعات شاخص عمده بازار کار در بهار سال ۹۹ نرخ بیکاری به ۹.۸ درصد رسید که حکایت از کاهش ۱.۱ درصدی نسبت به مدت مشابه سال ۹۸ دارد.بر اساس اطلاعات ثبت شده توسط مرکز آمار ایران بهار امسال ۲۵ میلیون و ۴۶۷ هزار و و ۹۸۳ نفر مشارکت اقتصادی داشتند که نسبت به بهار سال ۹۸ بالغ بر یک میلیون و ۹۹۲ هزار و ۶۸۵ نفر کاهش یافته است.یکی از دلایل تک‌رقمی شدن نرخ بیکاری، افت مشارکت اقتصادی جمعیت ۱۵ ساله و بیشتر است که تاثیر مستقیم روی این موضوع دارد.۵۶۰ هزار نفر از  جوانان ۱۵ تا ۲۴ ساله بیکار بودند که نسبت به مدت مشابه سال ۹۸ کاهش نشان می‌دهد.همچنین ۱۳.۵ درصد از جمعیت ۱۵ ساله و بیشتر فارغ التحصیل آموزش عالی در بهار ۹۹ بیکار بودند که سهم مردان ۱۰.۳ درصد و سهم زنان ۲۰.۲ درصد است.اشتغال در بخش های کشاورزی، صنعت و خدمات نیز به ترتیب ۱۸.۶ درصد و ۳۱.۸ درصد و ۴۹.۷ درصد بوده است. آمار نشان می دهد در این سه بخش نرخ بیکاری افزایش یافته و سهمشان از اشتغال در حال کاهش است.انتهای پیام/
به گزارش خبرنگار اقتصاد بین‌الملل خبرگزاری فارس به نقل از رویترز، با توجه به نزدیک شدن فصل مجامع در آمریکا و انتظار سرمایه‌داران نسبت به عملکرد بهتر از انتظار شرکت‌ها در مقایسه با آنچه در سایه محدودیت‌های کرونایی پیش‌بینی می‌شد بورس‌های آسیایی در معاملات امروز روند مثبتی را تجربه کردند.بر همین اساس شاخص MSCI گسترده‌ترین شاخص آسیا- اقیانوسیه خارج از ژاپن، امروز 1.2 درصد رشد کرد.این شاخص هفته گذشته هم رشد قابل توجهی داشت که دلیل اصلی آن افزایش سنگین بورس چین بود.بورس چین امروز هم 2.3 درصد مثبت شد.بورس نیکی ژاپن در معاملات امروز 2 درصد بالا رفت و بورس کره جنوبی هم 1.7 درصد رشد کرد.شاخص معاملات آتی ای- مینی S&P500 بورس آمریکا هم در معاملات امروز بورس‌های آسیایی 0.64 درصد مثبت شد و این در حالی است که برخی ایالت‌های آمریکا رکورد جدیدی را در افزایش تعداد مبتلایان به کرونا ثبت کرده‌اند و هیچ نشانه‌ای از توقف یا کنترل این بیماری در آمریکا دیده نمی‌شود.رالی آتریل، کارشناس فارکس مؤسسه MAB، می‌گوید روند افزایش شدید تعداد مبتلایان به کرونا در آمریکا به نفع شروع فصل مجامع و خوش بینی نسبت به ساخته شدن واکسن کرونا و یا اجرای سیاست‌ها برای حفظ دارایی‌ها و کمک به اقتصاد آمریکا مورد چشم پوشی قرار گرفته است.بانک‌های جی پی مورگان و سیتی گروپ و مؤسسه ولز فارگو، همگی روز سه‌شنبه اعلام کردند که شرایط به گونه‌ای است که آنها مجبور هستند ترازنامه بهتر از میزان مورد انتظار منتشر کنند.انتهای پیام/
به گزارش خبرنگار اقتصادی خبرگزاری فارس، بازدید اصحاب رسانه از عملیات ضد عفونی ناوگان هوایی شرکت هواپیمایی جمهوری اسلامی ایران صبح امروز در فرودگاه مهرآباد انجام شد. در این مراسم معاون خدمات فرودگاهی هواپیمایی جمهوری اسلامی ایران اظهار داشت: برای ضد عفونی ناوگان هما از مایع ضد عفونی با استاندارد تعیین شده اتحادیه اروپا و یاتا استفاده می‌کنیم.حسن خرسند افزود: هواپیماها شب‌ها و پس از آخرین پرواز ضد عفونی می‌شوند و این ضد عفونی تا 24 ساعت اثرگذاری دارد و پس از 24 ساعت مجددا ضدعفونی هواپیماها انجام می‌شود.وی ادامه داد: طبق دستورالعمل از محل 4 منبع موثق کمیته پیشگیری از کرونا در هما را‌‌‌‌‌‌‌‌‌‌ تشکیل دادیم. معاونان مختلف از خدمات فرودگاهی، منابع انسانی، بازرگانی و... که با مسافران در ارتباط هستند در این کمیته حضور دارند.خرسند افزود: از منابع سزامان هواپیمایی کشوری،‌وزارت بهداشت و سازمان ایمنی دستورالعمل‌ها به ما ارجاع شد و در کمیته پیشگیری از شیوع کرونا زمینه سازی برای اجرای آن انجام شد.معاون خدمات فرودگاهی هواپیمایی جمهوری اسلامی ایران افزود: ‌در 4 ماه گذشته مواد ضد عفونی برای انجام مراحل ضدعفونی به عنوان رفرنس از وزارت بهداشت گرفته شد.وی گفت: هر پرواز زمانی که برای ماندن در تهران و شهرستان‌ها در فرودگاه می‌ماند از ساعت 22 یا 23 آن روز کل داخل کابین که مسافر با آن در تماس است ضد عفونی می‌شود که این ضد عفونی‌ها طبق پروتکل است.معاون خدمات فرودگاهی هواپیمایی جمهوری اسلامی ایران اظهار داشت: از پایگاه تهران روزانه 16 فروند هواپیما را‌‌‌‌‌‌‌‌‌‌ ضد عفونی می‌کنیم. همچنین در مناطقی که استان‌های قرمز از نظر شیوع کرونا هستیم، در شهرستان‌ها نیز ضد عفونی هواپیماها پس از پرواز انجام می‌شود. همچنین به درخواست خلبان اگر مسافری در پرواز مشکوک به کرونا باشد ضدعفونی مجدد انجام می‌شود، البته تأکید می‌شود مسافران پیش از ورود به فرودگاه از نظر ابتلا به کرونا چک می‌شوند.وی افزود: همچنین در داخل پرواز اگر تعداد مسافر کم باشد چیدمان مسافر را‌‌‌‌‌‌‌‌‌‌ طبق دستورالعمل فاصله گذاری اجتماعی انجام می‌دهیم.خرسند گفت: دو ردیف صندلی آخر هر هواپیما طبق دستورالعمل سازمان هواپیمایی خالی می‌ماند تا در آن دو ردیف اگر مسافری عطسه یا سرفه داشته باشد به آنجا منتقل می‌شود.معاون خدمات فرودگاهی هواپیمایی جمهوری اسلامی ایران تصریح کرد: در همه ایستگاه‌های هما در شیراز، مشهد، اصفهان، اهواز و... اقدامات ضدعفونی و مسائل بهداشتی همچنین ظرفیت پرواز و فاصله گذاری اجتماعی رعایت می‌شود.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرنگار اقتصادی خبرگزاری فارس، یکی از راهکارهای مطرح شده توسط کارشناسان و مراکز پژوهشی برای افزایش درآمدهای دولت و جبران کسری بودجه، اخذ مالیات بر سود سپرده بانکی اشخاص حقوقی بوده است. این مالیات فقط شامل سود سپرده اشخاص حقوقی می‌شود و سود سپرده اشخاص حقیقی کمافی‌السابق معاف از مالیات خواهد بود.*درآمد 5.5 تا 14 هزار میلیاردی مالیات بر سود سپرده بانکی اشخاص حقوقیبراساس بررسی های مرکز پژوهش‌های مجلس شورای اسلامی، مجموع درآمد حاصل از این منبع متناسب با نرخ مالیات اعمالی (از 10 تا 25 درصد) حداقل 5.5 تا 14 هزار میلیارد تومان در سال خواهد بود.البته به‌منظور برآورد درآمد مالیاتی مذکور، فرض شده است حدود 140 هزار میلیارد تومان (حدود 30 درصد از کل سپرده‌های اشخاص حقوقی) از سپرده‌های این بخش به‌صورت بلندمدت سرمایه‌گذاری شده است و مابقی آن یا بهصورت جاری و یا کوتاه‌مدت سرمایه‌گذاری شده است، چراکه اشخاص حقوقی غیردولتی نیاز به سرمایه در گردش دارند و به همین دلیل بخش بزرگی از سپرده‌های اشخاص حقوقی به‌صورت سرمایه‌گذاری بلندمدت نگهداری نمی‌شود. ضمناً سود سپرده کوتاه‌مدت اشخاص حقوقی با توجه به نرخ کم آن و سهم ناچیز آن به ویژه پس از تغییر روش محاسبه سود این نوع از سپرده‌ها، در تخمین درآمد حاصله در نظر گرفته نشده است.*پاسخ به 3 سوال پرتکرار درباره تبعات اخذ مالیات از سود سپرده های بانکیدر مورد این نوع مالیات، مسائل مختلفی مطرح می‌شود که در ادامه به بررسی آنها می پردازیم:برخی افراد با تاکید بر وجود تورم بالا و درنتیجه منفی بودن سود حقیقی سپرده‌های بانکی در ایران، اعتقاد دارند در کشورمان نباید مالیات بر سود سپرده‌های بانکی وضع شود.توضیحات بازوی کارشناسی مجلس درباره این موضوع عبارتست از: «فارغ از این نکته که همیشه در پایه مالیاتی ازجمله سود شرکتها، درآمد یا سود اسمی مالک است و نه سود حقیقی، بررسی‌ها در این زمینه حاکی از آن است که بسیاری از کشورها با وجود دارا بودن سود حقیقی منفی در سپرده‌های بانکی، مالیات بر سود سپرده بانکی را نیز وضع کرده‌اند. طبق بررسی‌های انجام شده توسط سازمان همکاری و توسعه اقتصادی (OECD) با وجود اینکه نرخ سود کوتاه‌مدت در اکثر کشورهای عضو این سازمان از تورم کمتر است، اما مالیات بر سود سپرده‌های بانکی در این کشورها برقرار است. بررسی نرخ سود بلندمدت حقیقی در این کشورها نشان میدهد حتی در برخی از کشورها، نرخ سود بلندمدت نیز کمتر از تورم است (نرخ سود بلندمدت حقیقی منفی است) اما کماکان مالیات بر سود سپرده اسمی وجود دارد و با تورم تعدیل نمیشود. بررسی مالیات بر سود سپرده در کشورهای مختلف نشان میدهد این گزاره که مالیات بر سود سپرده صرفاً در کشورهایی اعمال می‌شود که نرخ سود اسمی آنها بیشتر از تورم است، صحت ندارد. درواقع صرف وجود سود حقیقی منفی دلیلی بر عدم اخذ مالیات بر سود سپرده‌های بانکی نیست».موضوع مهم دیگری که توسط برخی افراد درباره مالیات بر سود سپرده های بانکی مطرح می‌شود، خروج سپرده‌های بانکی اشخاص به‌دلیل کاهش نرخ سود مؤثر است.دیدگاه مرکز پژوهش های مجلس درباره این موضوع هم عبارتست از: «وضع مالیات بر سود سپرده‌های بانکی طبیعتاً منجر به کاهش عایدی سپرده‌گذار می‌شود و بسته به نرخ مالیات و ترجیحات، اشخاص حقوقی ممکن است به‌جای سرمایه‌گذاری در سپرده‌های بلندمدت، اقدام به سرمایه‌گذاری در سایر دارایی‌ها کنند. این اتفاق اساساً منجر به خروج سپرده از شبکه بانکی به‌عنوان یک کل نمی‌شود، چراکه صاحبان دارایی نیز نزد بانکها حساب دارند و در ازای فروش دارایی خود حساب سپرده‌شان شارژ میشود و موجودی حساب خریدار دارایی نیز کاهش می‌یابد. به‌عبارت دیگر تنها مالک سپرده تغییر میکند و این امر باعث نمی‌شود که منابع از شبکه بانکی خارج شوند. البته این باعث خواهد شد که سپرده‌های سرمایه‌گذاری که ماندگاری بیشتری در بانک‌ها دارد، تبدیل به سپرده جاری که سیال‌تر است، شود. حتی اگر تمرکز روی یک بانک و نه شبکه بانکی باشد، وضع مالیات بر سود سپرده بسته به مدل کسب‌وکار بانک و ساختار بدهی‌های آن می‌تواند منجر به خروج سپرده از آن بانک و یا ورود سپرده جدید به بانک شود. به‌عنوان نمونه بانکی که نسبت به متوسط شبکه بانکی سهم بیشتری از بدهی‌های آن به‌صورت سپرده‌های سرمایه‌گذاری است و از طرف دیگر صاحبان دارایی و یا کسب‌وکارها در آن حساب (جاری و کوتاه‌مدت) ندارند و به‌اصطلاح با آن کار نمی‌کنند، از این منظر متضرر خواهد شد. اما بانکی که مشتریان زیادی که دارای حساب جاری و کوتاه‌مدت هستند، داشته باشد و حجم حساب‌ها و تراکنش‌های آن در مقایسه با بقیه بانک‌ها بیشتر باشد، از جهت ورود سپرده بیشتر منتفع خواهد شد».گسیل شدن حجم نقدینگی به سمت دارایی‌های دیگر با اخذ مالیات بر سود سپرده های بانکی، سومین موضوعی است که توسط برخی افراد درباره این مالیات مطرح می شود.در گزارش بازوی کارشناسی مجلس درباره این موضوع هم آمده است: «با توجه به اینکه فقط اشخاص حقوقی مشمول مالیات سود سپرده بانکی خواهند شد و رصد تراکنش‌های حساب‌های آنها به‌واسطه تعداد آنها راحت‌تر است و هزینه‌ها و درآمدهای آنها نسبت به اشخاص حقیقی شفاف‌تر است و می‌تواند مبنای وضع مالیات نیز قرار گیرد، این ملاحظه برای اشخاص حقوقی خیلی جدی نخواهد بود».انتهای پیام/
"به گزارش خبرگزاری فارس به نقل از روابط عمومی بانک مرکزی، در اجرای بند (2) مصوبات چهاردهمین جلسه شورای عالی هماهنگی اقتصادی ابلاغی طی نامه شماره 97405 مورخ 1397.7.23 و تعیین نحوه برگشت ارز حاصل از صادرات سال 1399 و رفع تعهدات ایفا نشده صادرات سال‌های 1397 و 1398جلسه‌ای در تاریخ 1399.4.22 با حضور وزرای ""نفت""، صنعت، معدن و تجارت"" و ""امور اقتصادی و دارایی""، معاون رئیس‌جمهور و رئیس سازمان برنامه و بودجه کشور و رئیس‌کل بانک مرکزی برگزار شد.اهم تصمیمات و مصوبات این جلسه با عنوان « بسته سیاستی نحوه برگشت ارز حاصل از صادرات سال 1399 و رفع تعهدات ایفا نشده سال های 1397 و 1398» به شرح زیر است:انتهای پیام/"
"به گزارش خبرگزاری فارس به نقل از مرکز آمار، نتایج طرح آمارگیری نیروی‌کار دربهار سال ١٣٩٩ منتشر شد.نرخ بیکاری جوانان ١٥ تا ٢٤ ساله حاکی از آن است که ٢٤٥ درصد از فعالان این گروه سنی در بهار ١٣٩٩ بیکار بوده‌اند. بررسی تغییرات فصلی نرخ بیکاری این افراد نشان می‌دهد، این نرخ نسبت به فصل مشابه در سال قبل (بهار ١٣٩٨) ٢.٠ درصد کاهش یافته است.بررسی نتایج حاکی از مشهود بودن اثر کووید ١٩ بر بازار کار کشور در فصل بهار نسبت به فصل مشابه سال قبل است. مطابق این نتایج، جمعیت غیر فعال کشور افزایش و جمعیت شاغل و بیکار کشور (جمعیت فعال) با کاهش ملموسی مواجه شده است.بررسی نرخ بیکاری افراد ١٥ ساله و بیش‌تر نشان می‌دهد که ٩٨ درصد از جمعیت فعال (شاغل و بیکار)، بیکار بوده‌اند. بررسی روند تغییرات نرخ بیکاری حاکی از آن است که این شاخص، نسبت به فصل مشابه در سال ١٣٩٨، ١.١ درصد کاهش یافته است.در بهار ١٣٩٩، به میزان ٤١٠ درصد جمعیت ١٥ ساله و بیش‌تر از نظر اقتصادی فعال بوده‌اند، یعنی در گروه شاغلان یا بیکاران قرار گرفته‌اند. بررسی تغییرات نرخ مشارکت اقتصادی حاکی از آن است که این نرخ نسبت به فصل مشابه در سال قبل (بهار ١٣٩٨) ٣.٧ درصد کاهش یافته است.جمعیت شاغلین ١٥ ساله و بیشتر در این فصل ٢٢ میلیون و ٩٦٣ هزار نفر بوده که نسبت به فصل مشابه سال قبل تقریباً یک میلیون و پانصد هزار نفر کاهش داشته است. بررسی اشتغال در بخش‌های عمده اقتصادی نشان می‌دهد که دربهار ١٣٩٩، بخش خدمات با ٤٩٧ درصد بیش­‌ترین سهم اشتغال را به خود اختصاص داده است. در مراتب بعدی بخش‌های صنعت با ٣١٨ درصد و کشاورزی با ١٨.٦ درصد قرار دارند.نرخ بیکاری جوانان ١٥ تا ٢٤ ساله حاکی از آن است که ٢٤٥ درصد از فعالان این گروه سنی در بهار ١٣٩٩ بیکار بوده‌اند. بررسی تغییرات فصلی نرخ بیکاری این افراد نشان می‌دهد، این نرخ نسبت به فصل مشابه در سال قبل (بهار ١٣٩٨) ٢.٠ درصد کاهش یافته است.بررسی نرخ بیکاری گروه سنی ١٨ تا ٣٥ ساله نیز نشان می‌دهد که در بهار ١٣٩٩، ١٦٧ درصد از جمعیت فعال این گروه سنی بیکار بوده‌اند. این در حالی است که تغییرات فصلی نرخ بیکاری این افراد نشان می‌دهد این نرخ نسبت به بهار ١٣٩٨، به میزان ١.٥ درصد کاهش یافته است.بررسی سهم اشتغال ناقص جمعیت ١٥ ساله و بیش‌تر نشان می‌دهد که در بهار ١٣٩٩، ٧٩ درصد جمعیت شاغل،‌ به دلایل اقتصادی (فصل غیرکاری، رکود کاری، پیدا نکردن کار با ساعت بیش‌تر و…) کم‌تر از ٤٤ ساعت در هفته کار کرده و آماده برای انجام کار اضافی بوده‌اند. این در حالی است که ٣٣.٥ درصد از شاغلین ١٥ ساله و بیش‌تر، ٤٩ ساعت و بیش‌تر در هفته کار کرده‌اند.انتهای پیام/"
به گزارش خبرگزاری فارس، عبدالناصر همتی رئیس کل بانک مرکزی در صفحه اینستاگرامی خود نوشت:   امروز جلسه کمیته موضوع بند-۲ مصوبه شورای عالی هماهنگی اقتصادی درخصوص نحوه برگشت ارز صادر کنندگان دوتصمیم مهم داشت:  ۱-مهلت برگشت ارز صادراتی ۴ماه بعد از صدور پروانه صادراتی است. برای تشویق صادرکنندگانی که ظرف سه ماه بعد ازصدور پروانه صادراتی،ارز خودرا برگردانند، تعهدات ارزی آنها، برمبنای ۹۰ درصد ارزش پایه صادراتی محاسبه خواهد شد.  ۲- صادرکنندگانی که در مهلت تعیین شدهٔ بعد از تاریخ پروانه صادراتی، نسبت به برگشت ارز، به چرخه اقتصاد اقدام نکرده اند، مکلفند باقیمانده تعهدات خود را، دربازار دوم (سامانه نیما) به نرخ روز پایانی مهلت خود در بازار دوم، یا قیمت روز بازار در هنگام ایفای تعهد، هر کدام که کمتر بود، به بانک مرکزی بفروشند.  بانک مرکزی از صادرکنندگان محترمی که با برگرداندن به موقع ارز خود به چرخه اقتصاد کشور، به تعادل بازار ارز و خنثی شدن هرچه بیشتر فشار حداکثری کمک می‌کنند، قدردانی کرده و قطعاً مشوق های بیشتری را نیز برای آنها درنظر خواهد گرفت. جزئیات تصمیمات کمیته به اطلاع فعالان اقتصادی، خصوصاً، صادرکنندگان خواهد رسید.  انتهای پیام/
به گزارش خبرنگار اقتصادی خبرگزاری فارس کاربران «سامانه فارس من» با ثبت سوژه «کالاهای ایرانی خدمات پس از فروش مناسبی ندارند» مطرح کردند  که نهادهای ناظر برای انگیزه بخشی بیشتر به  مردم برای خرید کالاهای ایرانی و حمایت از تولید ایرانی به موضوع کیفیت ارائه خدمات  و  همچنین بر  نحوه ارائه خدمات،  خدمات پس از فروش  شرکت ها نظارت بیشتری داشته باشند.در این زمینه گفت وگویی با سید جواد احمدی سرپرست اداره کل نظارت بر خدمات سازمان حمایت تولید کنندگان و مصرف کنندگان انجام دادیم که در ادامه آمده است:سیدجواد احمدی در گفت وگو با خبرنگار خبرگزاری فارس، گفت:  باتوجه  به دغدغه ها و مشکلات موجود در جامعه  درباره  صحت و اصالت گارانتی کالاهای خریداری شده و همچنین به دلیل شکایات و گزارش های  مردمی از مشکلات موجود در فرآیند  گارانتی کالاهای موجود دربازار و با توجه به تعدد  مراکز و بنگاه های اقتصادی ارائه دهنده خدمات گارانتی در کشور، موضوع ساماندهی و مدیریت فرایند ارائه گارانتی کالاها از نظر اعتبار و صحت گارانتی به عنوان مطالبه بحث مردم در دستور کار سازمان قرار گرفت.وی با اشاره به اینکه بر این اساس طرحی ایجاد «سامانه گارانتی» در دستور کار قرار گرفت، بیان داشت: این  طرح بر اساس سه فاز تعیین شده که فاز اول آن مربوط به تولید کنندگان و واردکنندگان لوازم خانگی است و این فاز از سال گذشته اجرایی شده است.احمدی با اشاره به راه اندازی فاز دوم سامانه گارانتی بیان داشت:  در فاز دوم و با استفاده از سامانه گارانتی  می توان امکاناتی نظیر استعلام اصالت و گارانتی کالا و همچنین مشاهده لیست شرکت های گارانتی کننده تایید شده توسط سازمان حمایت مصرف کنندگان و تولید کنندگان دسترسی یافت.وی افزود: مشاهده شناسه کالا و شناسه رهگیری، شناسنامه گارانتی ، مدیریت نصابان  درباره کالاهای نصبی، مدیریت صفحات شرکت های گارانتی کننده و مشاهده مراکز ارائه خدمات و نمایندگی های مجاز از ویژگی های سامانه گارانتی و خدمات قابل ارائه به مردم است.احمدی بیان داشت: لذا سازمان حمایت طی نامه ای دستورالعمل ثبت نام در سامانه گارانتی را در مورخ 99.4.17 به تمامی عرضه کنندگان کالا و خدمات و تولیدکنندگان ارسال کرد  و براساس این ابلاغیه کلیه شرکت های گارانتی کننده که از سوی واردکنندگان یا تولیدکنندگان به سازمان حمایت معرفی شده و خدمات آنها مورد تاییداست  و شرکت های وارکننده یا تولیدکننده که مسئولیت ارائه خدمات کالاهای وارداتی یا تولیدی خود را بر عهده دارند مکلف شدند که در این سامانه به آدرس www.Irangs.ir ثبت نام و از صحت اطلاعات تعهدات گارانتی و کالاهای تخصیص یافته به آن اطمینان کنند.وی با بیان اینکه این سامانه در حال تکمیل است بیان داشت: در حال حاضر اطلاعات کالاهایی مانند لوازم خانگی، لوازم صوتی تصویری تایر و تلفن همراه  در سامانه ثبت شده و در ماه های آینده همه کالاهای سرمایه ای و مصرفی در این سامانه ثبت می شود.احمدی با بیان اینکه طبق قانون کالاهای مصرفی و سرمایه ای باید خدمات پس از فروش داشته باشند، افزود: در فاز سوم، بر اساس فعالیت و کیفیت کار شرکت ها، رده بندی  انجام می شود  تا شرکت های برتر معرفی شده و بهتر دیده شوند.انتهای پیام/
به گزارش خبرنگار اقتصادی خبرگزاری فارس، در قانون جدید صدور چک که در سال 97 به تصویب مجلس رسید و به قانون تبدیل شد، تنبیه‌ها و محدودیت‌های سنگینی برای صادرکنندگان چک برگشتی درنظر گرفته شد. در نتیجه، بازار داغی برای افرادی که به صورت غیرقانونی نسبت به رفع سوء اثر چک‌های برگشتی اقدام می کنند، ایجاد شد و شاهد تبلیغات گسترده این افراد برای «رفع سوء اثر چک برگشتی به صورت تضمینی» در فضای مجازی و به صورت خیابانی هستیم.*رفع غیرقانونی سوء اثر چک با استفاده از رضایت‌نامه محضری!خبرنگار فارس از یکی از این افراد که از طریق کانال تلگرامی، تبلیغات گسترده ای در این زمینه می‌کند، به صورت تلفنی پرسید که برای بی‌اثر کردن برگشتی یک فقره چک 20 میلیون تومانی در یکی از بانک‌های دولتی، به چه صورت عمل می‌کند و در صورت رفع سوء اثر، آیا می‌توان اقدام به گرفتن دسته‌چک جدید کرد یا خیر.این فرد در پاسخ به این سوال گفت: «روش کار ما به این صورت است که از طریق رضایتنامه محضری، چک را رفع سوء اثر می‌کنیم، به این صورت که یک نفر به جای شخصی که چک را برگشت زده است به محضر برده و یک وکالت به یک وکیل برای وی تنظیم می‌کنیم، آنگاه وکیل آن شخص جعلی برای شما یک رضایتنامه تنظیم کرده و به راحتی در کمتر از یک روز، با مراجعه به بانک، سوء اثر چک از بین می‌رود! بعد از رفع سوء اثر، به راحتی می‌توانید دسته چک جدید اخذ کنید و دیگر محدودیت‌های برگشتی چک نیز یکجا برداشته می‌شود. هزینه این کار برای چک برگشتی 20 میلیون تومانی حدود 500 هزار تومان ‌می‌شود».*رفع غیرقانونی سوء اثر چک در یک روز!خبرنگار فارس در تماس با یکی دیگر از این افراد که از طریق تبلیغات در خیابان، ادعای رفع سوء اثر چک داشت، تقاضا کرد که یک فقره چک 50 میلیون تومانی او را که برگشت خورده ‌است، رفع سوء اثر کند تا بتواند دسته‌چک جدید بگیرد.این فرد در پاسخ به این تقاضا گفت: «به راحتی این کار را  یک روزه و با 5 میلیون تومان انجام می‌دهیم، به این صورت که با یک وکیل معتمد صحبت می‌کنیم و وی از طرف شخصی که چک را برگشت زده است، بدون اطلاع آن شخص، یک وکالت‌نامه برای خودش تنظیم می‌کند، سپس با وکالتی که دارد، رضایتنامه‌ای به شما داده و شما می‌توانید چک برگشتی خود را رفع سواثر کنید».وی در پاسخ به این سوال خبرنگار فارس که اگر این تخلف محرز شود، قانونا چه کسی پاسخگو است، اظهار داشت: «اگر به فرض محال این اتفاق بیفتد، هیچ مشکلی برای شما نیست و وکیل به عنوان متهم باید پاسخگو باشد زیرا در این فرآیند، هیچ سندی دال بر تاثیر شما نیست».*رفع سوء اثر چک، به راحتی خوردن یک لیوان آب!خبرنگار فارس در مراجعه به یکی دیگر از این افراد، تقاضای رفع سوء اثر چکی 30 میلیون تومانی از یکی از بانک های دولتی را داشت تا بتواند از محدودیت‌هایی که برای وی ایجاد شده بود، بیرون آمده و بتواند دسته‌چکی جدید اخذ کند. این فرد در پاسخ به این درخواست گفت: «از طریق رضایتنامه محضری و با یک وکیل کار شما انجام شده و نهایتا بعد دو روز تمام محدودیت‌های شما برداشته می‌شود. برای انجام این کار باید مبلغ یک و نیم میلیون تومان واریز کنید».*بانک‌ها برای راستی‌آزمایی رضایت‌نامه رفع سواثرچک، هیچ تکلیفی برای خود قائل نیستند!در همین رابطه، یاسر مرادی استاد دانشگاه و کارشناس امور بانکی در گفت‌وگو با خبرنگار اقتصادی خبرگزاری فارس درباره روش آسان بی‌اثر کردن غیرقانونی سوء اثر چک گفت: «متأسفانه در این زمینه این اتفاق می‌افتد که افرادی که این کار را انجام می­‌دهند با در دست داشتن نسخه‌­ای از گواهی عدم پرداخت و جعل هویت آن فردی که چک را برگشت زده‌ است، یک هماهنگی با یک دفتر اسناد رسمی انجام می‌دهند و در ادامه رضایت­نامه‌­ای را به اسم آن فرد ذینفع چک که دارنده چک بوده‌ است، جعل می­‌کنند و در آخر، آن رضایت­نامه­ جعلی را به بانک ارائه می­‌کنند».وی افزود: «چون در قانون، دستوری به بانک مبنی بر بررسی صحت رضایت‌نامه داده نشده‌ است، بانک‌ها متاسفانه تکلیفی برای خودشان متصور نمی‌شوند و درنتیجه بدون هیچ صحت‌سنجی، نسبت به رفع سوء­ اثر چک اقدام می­‌کنند، در صورتی که ذی‌نفع واقعی یعنی دارنده چک، اصلاً از صدور چنین رضایت­نامه‌­ای آگاه نیست و حتی در جریان هم قرار نمی­‌گیرد».*عدم وجود مشخصات دارنده چک، علت رفع غیرقانونی سوء اثر چک برگشتیمشکل رفع غیرقانونی سوء اثر چک، به علت‌های مختلفی به‌وجود می‌آید. یکی از این دلایل، مشخص نشدن اسم دارنده یا همان تحویل گیرنده چک در ثبت سیستمی چک است که در اکثر مواقع رخ می‌دهد. این عدم درج نام، باعث می‌شود هویت دارنده چک مشخص نباشد و با همین حربه، رفع سوء اثر غیرقانونی چک صورت می‌گیرد. به طور مثال، شخصی یک دسته چک از بانکی اخذ می‌کند و یک فقره چک به فردی دیگر برای داد و ستد می‌دهد، دارنده چک در موعد نقد کردن چک، متوجه عدم موجودی حساب صادرکننده چک شده و آن را برگشت می‌زند.در اینجا محدودیت‌های برگشت خوردن چک از جمله عدم اجازه برای دریافت دسته چک جدید، برای صادرکننده چک اعمال می‌شود و این تنبیهات باعث ایجاد موانع جدی برای تجارت وی می‌گردد. اینجاست که رفع سوء اثر چک بدون تسویه با دارنده چک، بسیار جذاب می‌شود. به دلیل اینکه دارنده چک در زمان تحویل چک، اجباری برای پر کردن مشخصات فردی در سیستم را ندارد، هیچ ردی از وی در هیچ جا به جز شعبه بانکی که در آنجا چک را برگشت زده‌ است، نمی‌ماند و به دلیل اینکه ثبت سیستمی و در کل، اجرای قانون جدید صدور چک با مشکل اساسی روبرو است، بانک‌ها نمی‌توانند مشخصات دارنده چک را در اکثر مواقع استعلام کنند. در نتیجه، فرآیندی که در این گزارش توضیح داده شد، رونق گرفته و این فساد و تخلف گسترده صورت می‌پذیرد.به صورت خلاصه، روش کار این سودجویان بدین صورت است که در یک دفتر اسناد رسمی، یک نفر وکالتی جعلی از دارنده واقعی چک، بدون اطلاع وی ثبت می‌کند و سپس با استفاده از آن وکالت‌نامه، به صادرکننده چک، رضایت‌نامه‌ای برای آن چک برگشتی میدهد. سپس این فرد با مراجعه به شعبه بانکی که به صادرکننده چک برگشتی، دسته چک داده است، رضایت‌نامه را تحویل داده و بانک نیز به دلیل اینکه مشخصاتی از دارنده واقعی چک ندارد، آن رضایت‌نامه را می‌پذیرد و رفع سوء اثر چک به همین راحتی انجام می‌شود. بعد از این کار هم، تمام محدودیت‌های چک برگشتی برای صادرکننده آن از بین رفته و مثلا او می‌تواند دسته چکی جدید نیز اخذ کند!همه این اتفاقات به دلیل تعلل عجیب بانک مرکزی در اجرای به موقع قانون جدید صدور چک (مصوب سال 97) است. اجرای کامل قانون صدور چک از جمله ثبت سیستمی کامل اطلاعات چک، اجرای چک الکترونیک، ممنوع شدن صادر کردن چک در وجه حامل، اتصال سیستم استعلامات بین بانک مرکزی، قوه قضائیه و دیگر نهادهای مرتبط با موضوع چک، همگی منجر به حذف این تخلفات و شفاف شدن تمامی تبادلات صورت گرفته با چک می‌شود و هم‌چنین راه سوء استفاده را برای شیادان و افراد بدحساب خواهد بست.انتهای پیام/
به گزارش خبرگزاری فارس به نقل از کشتیرانی جمهوری اسلامی ایران، در پی ورود کشتی پتونیا، محمدرضا مدرس خیابانی مدیرعامل کشتیرانی جمهوری اسلامی ایران طی جلسه ای که به صورت ویدئو کنفرانس برگزار شد، خطاب به فرمانده و دریانوردان کشتی پتونیا بازگشت از ونزوئلا گفت: کاری که شما دریانوردان انجام دادید و مسیری که شما بازکردید کار بزرگی بود و جمهوری اسلامی ایران به شما و همکارانی که در این کشتی بودند افتخار می کند.وی افزود: حرکت شما جهادی بود و انشاالله تمام کارکنان به تاسی از این خط شکنی و مسیری که در جبهه اقتصادی کشور باز کردید، بتوانند موفق باشند و کشتیرانی جمهوری اسلامی ایران را که عنوان ملی دارد روز به روز موفق تر و سربلند تر کنند.مدیرعامل کشتیرانی جمهوری اسلامی ایران بیان داشت: کاری که شما عزیزان کردید در سابقه تاریخ کشور می ماند و نام شما هم برای کشتیرانی و هم برای جمهوری اسلامی ایران با افتخار ثبت خواهد شد و جاودانه خواهد ماند.و با اشاره به اینکه ملاقات به دلیل کرونا میسر نشد اظهار داشت: انشاالله مشکلات کرونا مرتفع شود و بتوانیم از نزدیک همدیگر را ملاقات کنیم.در ادامه گوهردهی فرمانده کشتی پتونیا گفت: افتخار می کنیم که این اقدام موجب غرور ملی شد، به خصوص اینکه در این سفر به محض دریافت پیام مقام معظم رهبری حس غرور ملی و پیام های دیگری که از نهادهای مختلف دریافت کردیم موجب خرسندی تمام دریانوردان این کشتی شد.وی با اشاره به هجمه های رسانه ای که علیه این کشتی صورت گرفت، افزود: با سرمهندس کشتی جلساتی داشتیم تا دریانوردان و کشتی را با آسودگی خاطر به مقصد برسانیم.انتهای پیام/
به گزارش خبرنگار اقتصادی خبرگزاری فارس در معاملات امروز بازار تهران قیمت سکه کاهش و بهای ارز افزایش یافت.انتهای پیام/
به گزارش خبرنگار اقتصاد بین‌الملل خبرگزاری فارس به نقل از اسپوتنیک، بانک مرکزی روسیه علیرغم بالا گرفتن بحران شیوع کرونا در این کشور  در ماه ژوئن دست از بالا بردن میزان ذخایر ارز و طلای این کشور برنداشته است.بر همین اساس روز یک جولای حجم ذخایر طلا و ارز خارجی روسیه به 569 میلیارد دلار افزایش یافته است.آمار بانک مرکزی این کشور نشان می‌دهد، در ماه ژوئن 2.7 میلیارد دلار به دارایی‌های بانک مرکزی روسیه اضافه شده که بخش قابل توجهی از آن مربوط به طلا بوده است.بنا به اعلام این بانک در حال حاضر حجم دارایی‌های بانک مرکزی روسیه از هدف گذاری 500 میلیارد دلار که قبلا انجام شده بود عبور کرده است.روسیه طی سال‌های گذشته به طور کاملا فعال در حال تغییر ساختار دارایی‌های بین‌المللی خود و با پایین آوردن حجم دارایی‌های دلاری آنها را با طلا جایگزین می‌کند.علیرغم آنکه روسیه طی ماه‌های گذشته از یک سو درگیر ویروس کرونا بوده و از طرف دیگر در بازار جهانی قیمت نفت سقوط کرده است و هر دوی این اتفاقات فشار سنگینی به اقتصاد این کشور وارد کرده، اما دارایی‌های روسیه باز هم افزایش یافته است.بر اساس گزارش بانک مرکزی این کشور در ماه آوریل 6.24 میلیارد دلار به ذخایر طلای روسیه اضافه شده و کل ارزش آنها به 126 میلیارد دلار رسیده است.در ماه ژوئن هم ذخایر طلای روسیه 2.5 درصد رشد کرد و به 130 میلیارد دلار رسید.انتهای پیام/ب
به گزارش خبرنگار اقتصاد بین‌الملل خبرگزاری فارس، افزایش ذخایر نفت آمریکا در روز چهارشنبه و پنج شنبه هفته گذشته بر نگرانی در مورد فزونی عرضه در بازار افزود و سبب شد تا قیمت نفت کاهش یابد و به این ترتیب قیمت نفت اوپک نیز کاهش یافت.اما این کاهش سبب نشد تا نفت اوپک از 43 دلار در هر بشکه پایین تر بیاید. سبد نفتی اوپکی با خبر کاهش بیش از انتظار ذخایر نفت آمریکا در هفته منتهی به ابتدای جولای، در 11 تیرماه وارد کانال 40 دلاری شده بود.وب سایت سازمان کشورهای صادرکننده نفت خام در آخرین بروزرسانی خود اعلام کرد هر بشکه سبد نفتی اوپک روز پنج‌شنبه (19 تیر) با 13 سنت کاهش 43.31 دلار فروخته شده است.این نوع نفت روز چهارشنبه (18 تیر) 43.44 دلار در هر بشکه فروخته شده بود.سبد نفتی اوپک از ابتدای سال 2020 تاکنون تنها در 6 ماه مارس (16 اسفند 98) در کانال 40 دلاری دیده شده و پس از آن روند نزولی داشته است. سبد نفتی اوپک در 6 مارس 48.35 دلار در هر بشکه فروخته شده بود.(جزئیات بیشتر)پس از آن در ابتدای ماه جولای( 11 تیر ماه 99) وارد کانال 40 دلاری شد و 43.69 دلار در هر بشکه فروخته شد.* عوامل کاهش قیمت نفتموسسه امریکن پترولیوم اعلام کرد ذخایر نفت آمریکا هفته گذشته افزایش یافته است درحالی که انتظار می رفت کاهش یابد هرچند ذخایر بنزین و فرآورده های نفتی بیش از انتظار کاهش یافته است.از دیگر عوامل کاهش قیمت، این بود که اداره اطلاعات انرژی آمریکا اعلام کرد انتظار می رود، تولید نفت این کشور در سال 2020 روزانه تا 600 هزار بشکه کاهش یابد که کمتر از 670 هزار بشکه در روز که قبلا پیش بینی شده بود، کمتر است. (جزئیات بیشتر)*  نوسان قیمت نفت در روز جمعهقیمت نفت در ساعات اولیه معاملات روز جمعه به علت نگرانی در مورد احتمال اعمال قرنطینه مجدد به دنبال افزایش مبتلایان به ویروس کرونا در آمریکا و کشورهای دیگر که می‌تواند تقاضا برای سوخت را کاهش دهد، کاهش یافت و بر افت قیمت‌های روز گذشته افزود و همچنین در مسیر ثبت کاهش هفتگی قرار گرفته است.(جزئیات بیشتر)اما در نهایت پس از اینکه آژانس بین‌المللی انرژی، پیش‌بینی خود برای تقاضای نفت در سال 2020 را افزایش داد، قیمت نفت در معاملات روز جمعه بیش از 2 درصد افزایش یافت اما رکورد جدید شمار مبتلایان در آمریکا، انتظارات برای بهبود سریع مصرف سوخت را آرام کرد.هر بشکه نفت برنت با 89 سنت افزایش 43.24 دلار و هر بشکه نفت خام آمریکا با 93 سنت افزایش 40.55 دلار معامله شد.همچنین بازار قوی بورس نیز از دیگر عوامل تقویت قیمت نفت بود.قیمت نفت برنت طی هفته گذشته حدود یک درصد رشد کرد و بهای نفت خام آمریکا اندکی تغییر داشت.(جزئیات بیشتر)* IEA پیش بینی خود برای تقاضای نفت در جهان را افزایش دادآژانس بین‌المللی انرژی، پیش بینی خود برای تقاضای نفت در سال 2020 را امروز افزایش داد اما هشدار داد که شیوع کرونا می‌تواند خطری برای این چشم‌انداز باشد.IEA پیش بینی خود 400 هزار بشکه در روز نسبت به پیش بینی ماه گذشته افزایش داد و به 92.1 میلیون بشکه در روز رساند.(جزئیات بیشتر)* توافق کاهش تولیدگروه کشورهای تولید کننده نفت خام، اوپک و تولید کنندگان دیگر نفت موسوم به اوپک پلاس در روز شنبه 6 ژوئن برابر با 17 خرداد 99 به صورت ویدئوکنفرانس نشستی برگزار کردند و در آن تصمیم گرفتند تا «توافق کاهش تولید» را به مدت یک ماه دیگر تا پایان ماه جولای تمدید کنند و همچنین به کشورهایی نظیر عراق که به تعهدات خود عمل نکردند، تذکر دادند.منابع آگاه در اوپک پلاس گفتند عربستان و روسیه توافق کردند، این کاهش تولید را در ماه جولای هم ادامه دهند هرچند که ریاض تمایل دارد کاهش تولید تا ماه آگوست ادامه یابد.اوپک پلاس پیشتر با کاهش 9.7 میلیون بشکه در روز نفت در بازه  می تا ژوئن موافقت کرده بودند. بر اساس این قرارداد، این کاهش تولید از جولای تا دسامبر به 7.7 میلیون بشکه در روز می رسد.* پیشنهاد کم کردن 2 میلیون بشکه از رقم «توافق کاهش تولید» از سوی عربستانبه گفته منابع آگاه، بر اساس پیشنهاد عربستان، اوپک پلاس 2 میلیون بشکه در روز از کاهش تولید کنونی کم می کند و رقم کاهش تولید در کل به 7.7 میلیون بشکه در روز می رسد.گروه اوپک پلاس قرار است از طریق ویدئو کنفرانس در روز چهارشنبه در مورد آینده تولید نفت صبحت کنند. این گروه در ماه آوریل توافق کردند در مجموع روزانه 9.7 میلیون بشکه در روز از تولید خود بکاهند زیرا شیوع کرونا از تقاضا برای نفت کاسته بود. (جزئیات بیشتر)* کمترین قیمت سبد نفتی اوپکبا این حال، کمترین قیمت نفت اوپک تاکنون در روز چهارشنبه (سوم اردیبهشت ماه) برابر با 12.22 دلار در هر بشکه رقم خود.پیش از این، کمترین قیمت سبد نفتی اوپک در سال جاری میلادی در روز پنج شنبه (13 فروردین) با 10 دلار و 44 سنت افت به 16.87 دلار در هر بشکه رسیده بود.این قیمت، کمترین رقم از زمان معرفی سبد نفتی اوپک در سال 2005 به شمار می رفت. سبد نفتی اوپک در 16 ژوئن 2005 با نفت‌های نفت سنگین ایران، صحرای الجزایر، گیراسول آنگولا، دجنو کنگو، زفیرو گینه و رابی لایت گابن معرفی شد.نفت‌های عراق کویت، لیبی، نیجریه، عربستان، امارات، نیجریه و ونزوئلا نیز به آن اضافه شدند.سبد نفتی اوپک در هفته منتهی به 10 جولای (20 تیر) به 43.37 دلار رسید.سبد نفتی اوپک متشکل از نفت سنگین ایران، نفت سبک عربستان، نفت سبک بصره عراق، نفت صحرای الجزایر، نفت اورینت اکوادور، نفت صادراتی کویت، سیدر لیبی، بونی لایت نیجریه، نفت موربان امارات، مارین قطر، مِرِی ونزوئلا، گیراسول آنگولا، رابی لایت گابن، نفت دجنو کنگو و نفت زفیرو گینه است.انتهای پیام/
به گزارش خبرگزاری فارس به نقل از ایمیدرو، طی بهار 99 برای 33 معدن اقدام کلینیکی انجام شده است. یکی از اقدامات این مدت، احیاء و فعال سازی معدن مس میلوئیه- واقع در سیرجان- از طریق جذب سرمایه گذار بوده است که در حال نهایی شدن انعقاد قرارداد بین معدندار و سرمایه گذار است.در طرح احیاء، فعال سازی و توسعه معادن کوچک از ابتدای اجرای طرح تا پایان خردادماه امسال، 2620 معدن در 31 استان کشور پایش شده است. از این تعداد بر روی 1053 معدن اقدام کلینیکی و راه حل ارایه شده است. طی این مدت، بر روی 155 معدن اقدام نهایی انجام شده و 41 معدن فعال و در حال تولید است.سال گذشته از مجموع 2130 معدن پایش شده در 31 استان، بر روی 1020 معدن اقدام کلینیکی انجام و در 146 معدن اقدام نهایی انجام شد.ایمیدرو طرح احیاء، فعال سازی و توسعه معادن کوچک مقیاس را به منظور تامین خوراک و افزایش تولید زنجیره محصولات از ابتدای سال 98 اجرا کرد.مجری این طرح شرکت تهیه و تولید مواد معدنی ایران تحت پوشش ایمیدرو است.انتهای پیام/
به گزارش خبرنگار اقتصاد بین‌الملل خبرگزاری فارس به نقل از CGTN، یکی از مقامات بانک توسعه آفریقا اعلام کرد کشورهای آفریقایی که به صادرات نفت و گردشگری وابسته هستند بیشترین آسیب را از شیوع ویروس کرونا خواهند دید.حنان مورسی، مدیر سیاست‌های کلان اقتصادی، تحقیق و پیش‌بینی بانک توسعه آفریقا می‌گوید همه گیری کرونا به رکود در سراسر آفریقا منجر خواهد شد و شدت این رکود به این بستگی دارد که اپیدمی کرونا تا چه حد جدی شود.مورسی گفت ما انتظار داریم که اقتصادهای آفریقایی که به صنعت گردشگری وابسته هستند در سال 2020 بین 7 تا 10 درصد رشد منفی را تجربه کنند و کشورهایی که صادر کننده نفت هستند نیز به طور متوسط بین 2 تا 4 درصد رشد منفی اقتصادی خواهند داشت.طی ماه‌های گذشته کشورهای آفریقایی نظیر نیجریه، آنگولا و لیبی به خاطر سقوط قیمت نفت در بازار جهانی ناشی از جنگ قیمت بین روسیه و عربستان و همچنین کاهش تقاضا به خاطر شیوع کرونا شاهد فشار مضاعف اقتصادی بودند.در عین حال کشورهایی که در حوزه گردشگری فعال هستند مثل مصر، آفریقای جنوبی،‌کنیا و مراکش شاهد افزایش شدید بیکاری و رشد منفی اقتصادی بالا بوده‌اند.مورسی می‌گوید انتظار می‌رود شاهد بهبود نسبی اوضاع در آینده نزدیک باشیم البته ممکن است برخی کشورهای آفریقایی راه طولانی‌تری را نسبت به بهبود در پیش داشته باشند.به گفته مورسی صنعت گردشگری، حمل و نقل و تفریحی حوزه‌هایی هستند که انتظار می‌رود روند بهبود طولانی‌تری داشته باشند.انتهای پیام/
به گزارش خبرنگار اقتصاد بین‌الملل خبرگزاری فارس به نقل از رویترز، نشریه در اشپیگل آلمان گزارش داد که 16 ایالت این کشور به دنبال استقراض مجموعا 107 میلیارد دلار پول در راستای کمک به اقتصادهای خود در سایه بحران سنگین شیوع ویروس کرونا هستند.این حجم استقراض بلافاصله پس از عرضه 218.5 میلیارد دلار اوراق قرضه از سوی دولت فدرال آلمان انجام خواهد شد.دولت فدرال هم قصد دارد با استقراض به اقتصاد این کشور کمک کند.انتظار می‌رود اقتصاد آلمان به خاطر بحران کرونا و محدودیت‌های اجتماعی و اقتصادی اعمال شده در سال جاری رشد منفی 6 درصدی داشته باشد.بر اساس محاسبات انجام شده وزارتخانه‌های اقتصاد ایالت‌های آلمان قصد دارند مجموعا 95 میلیارد یورو معادل 107 میلیارد دلار استقراض داشته باشند.بنا به گزارش در اشپیگل، در حال حاضر مجموع بدهی ایالت‌های آلمان180 میلیارد یورو است.انتهای پیام/
به گزارش خبرگزاری فارس به نقل از شاتا، دستورالعمل تأمین مالی بنگاه‌های اقتصادی کوچک و متوسط در سال 1399 با هدف هموارسازی مسیر تولید ملی و حمایت از بنگاه‌های اقتصادی در راستای تحقق شعار جهش تولید، هدایت نقدینگی جامعه به سمت بخش‌های مولد و تأمین مالی تولیدکنندگان داخلی و تأمین سرمایه در گردش بنگاه‌های اقتصادی به شبکه بانکی کشور ابلاغ شده است.بر اساس اطلاعات دریافتی از سامانه ثبت‌ نام واحدهای تولیدی، آمار عملکرد اجرای این طرح در سال‌ 1398 حاکی از تأمین مالی تعداد 37 هزار و 462 بنگاه اقتصادی کوچک و متوسط با تخصیص مبلغی معادل 544 هزار و 703 میلیارد ریال توسط شبکه بانکی است.پیرو ابلاغ دستورالعمل تأمین مالی بنگاه‌های کوچک و متوسط در چهار سال گذشته و اتخاذ رویکرد مساعدت مقرراتی، زمینه مناسب‌تری به‌ ‌منظور تأمین مالی واحدهای یاد شده فراهم شده و عملکرد مزبور نشان از همراهی و اهتمام نظام بانکی در اجرای تأکیدات مقام معظم رهبری و سیاست‌های دولت برای حمایت هرچه بیشتر از واحدهای تولیدی کوچک و متوسط دارد تا به این ترتیب امکان هدایت بهینه و صحیح منابع مالی موجود در راستای بهبود وضعیت اشتغال و رشد اقتصادی در کشور فراهم شود.در سال جاری نیز با توجه به شرایط ویژه اقتصادی و اعمال تحریم‌های ظالمانه علیه کشور، بانک مرکزی به منظور هموارسازی مسیر تولید ملی و حمایت از بنگاه‌های اقتصادی در راستای تحقق شعار جهش تولید، هدایت نقدینگی جامعه به سمت بخش‌های مولد، تأمین مالی تولید کنندگان داخلی و تأمین سرمایه در گردش بنگاه‌های اقتصادی را هدف ‌گذاری کرده است.بر اساس این دستورالعمل، بانک‌های عامل ملزم شده‌اند با توجه به حساسیت شرایط اقتصادی، بیشتر از گذشته و با احساس مسئولیت افزون‌تر، به موضوع تأمین مالی بنگاه‌های کوچک و متوسط توجه جدی داشته باشند و علی‌رغم محدودیت منابع و مشکلات و تنگناهای اعتباری موجود، نسبت به اولویت بندی تسهیلات به گونه‌ای اقدام کنند که امکان دستیابی به اهداف تعیین شده در سال جهش تولید میسر شود.متن کامل دستورالعمل تأمین مالی بنگاه‌های اقتصادی کوچک و متوسط در سال 1399 از   قابل دریافت و مطالعه است.انتهای پیام/
به گزارش خبرنگار اقتصادی خبرگزاری فارس، متاسفانه در خلاء قوانین شفاف و نیز عدم نظارت بر شرکتها، باعث شده هر روز عده‌ای از مردم از کلاهبرداری شرکت‌هایی با عنوان پیش‌فروش خودرو،‌ پیش خرید مسکن،‌ شرکتهای تضامنی، شرکتهای سرمایه‌گذاری ،‌شرکتهای هرمی و عناوین مختلف متضرر شده و دست به دامن رسانه‌ها می‌شوند.نکته مهم و عمومی در این موارد،‌ سوء استفاده از کم آگاهی مردم و نیز سوء استفاده از حس پولدار شدن برخی مردم بدون زحمت کشی و نیز عدم نظارت مقامات ناظر و شکاف قوانین است، مثلا شرکتهایی می‌توانند اوراق منتشر کنند که نزد بورس یا فرابورس ثبت شوند و نظارتی بر آنها باشد، ‌شرکتهای خصوصی و یا بانک دولتی نمی‌تواند سهام منتشر کند.در این زمینه تعداد هزار و 53 نفر از مخاطبان سامانه «فارس من» با ثبت موضوع «مطالبات سهامداران شرکت سرمایه گذاری کشاورزی ایران (کورزی)» اعلام کرده‌اند، از سال 76 شرکتی به نام سرمایه‌گذاری کشاورزی ایران با حمایت بانک کشاورزی که الان هم جزو سهامداران عمده این شرکت به شمار می‌رود، در تمام ایران از کشاورزان و دامداران سرمایه‌های‌شان را‌‌‌‌‌‌‌‌‌‌ به بهانه سرمایه‌گذاری اخذ کردند.آنها نوشته‌اند 100 میلیون برگه سهام 100 تومانی و در مجموع 10 میلیارد تومان پول در سال 76 از مردیم دریافت کردند و به آنها برگه‌هایی به نام حق تقدم سهام تحویل دادند و طی این 23 سال هر بار که سهامداران مراجعه کرده‌اند به آنها گفته‌اند این شرکت زیانده است و پاسخ دادند به زودی در تابلوی فرابورس پذیرش می‌شود.خبرنگار فارس در تماس با بخش امور سهامداران شرکت سرمایه گذاری کشاورزی ایران خواستار توضیح شد که کشاورزان زیان دیده حالا باید چه کنند؟ که خانم قاسمی در این زمینه گفت: سهامداران فعلا کار خاصی لازم نیست انجام دهند، ما به زودی وارد فرابورس می‌شویم و بعد از این که نماد شرکت سرمایه گذاری کشاورزی (کورزی) در فرابورس باز شد، می‌توانند سهام این شرکت را‌‌‌‌‌‌‌‌‌‌ خرید و فروش کنند.وی گفت: از سال 94 درخواست پذیرش در فرابورس داده‌ایم، هنوز نپذیرفته‌اند. ممکن است امسال در فرابورس پذیرش شویم.قاسمی در برابر این پرسش که صورت‌های مالی این شرکت احتمالا زیانده و ناشفاف است که بعد از 5 سال سال هنوز مورد پذیرش فرابورس قرار نگرفته است، گفت: شرکت سرمایه‌گذاری کشاورزی ایران از سال 79 تا 94 زیان‌ده بود، الان هنوز به سوددهی نرسیده، اما تراز مالی شرکت مثبت شده و وقتی وارد فرابورس شود، به سوددهی هم می‌رسد.مسؤول امور سهامداران شرکت گفت: سهامدار عمده این شرکت بانک کشاورزی است و بانک کشاورزی مانند سایر سهامداران سهام دارد و همچنین اتحادیه مرکزی تعاونی‌های کشاورزی نیز سهامدار عمده بعدی است و هم بانک کشاورزی و هم اتحادیه مرکزی تعاونی و کشاورزی هر کدام یک عضو هیأت مدیره دارند.وی در مورد این که آیا می‌توان با مدیر عامل شرکت صحبت کرد، گفت: ما مسؤول سهام هستیم و ایشان فعلا حضور ندارند.خبرنگار فارس با بانک کشاورزی تماس گرفت که روابط عمومی بانک کشاورزی اعلام کرد: پیرو درج خبری با عنوان« مطالبات سهامداران شرکت سرمایه‌گذاری کشاورزی ایران‌کورزی» در صفحه «فارس من» و همچنین پیگیری‌های خبرنگار خبرگزاری فارس، خواهشمند است دستور فرمایید  به منظور تنویر افکار عمومی نسبت به درج توضیحات  زیر اقدام لازم به عمل آید.1- نسبت بانک کشاورزی با شرکت سرمایه گذاری کشاورزی ایران منحصر به دو رابطه  پذیره نویس سهام و سهام دار بوده است که در نقش سهامداری صرفاً خدمات بانکی مورد نیاز پذیره نویسی سهام شرکت را به عنوان واسطه مالی میان شرکت و پذیره نویسان ایفا کرده و بدیهی است که بانک پذیره نویس هیچگونه تعهدی در مقابل شرکت یا در مقابل پذیره نویس ندارد.2- بانک کشاورزی سهام شرکت را نیز داراست و به عنوان سهامدار آن هم سهامدار اقلیت شرکت، فاقد هرگونه مسئولیت در قبال  عملکرد شرکت در مقابل سهامداران و اشخاص ثالث است.3- مدیریت و سهام غالب شرکت سرمایه گذاری ایران، در اختیار گروه اتحادیه های تعاونی روستایی و معادل 7.74 درصد متعلق به بانک کشاورزی و مابقی متعلق به 2400 شخص حقوقی و 190 هزار شخص حقیقی سهامدار است.لذا به دلیل کثرت سهامداران تصمیم گیری درباره تعیین تکلیف موضوع، از طریق اتحادیه مرکزی تعاونی های روستایی باید پیگیری شود.تعدادی از سهامداران این شرکت از روز گذشته با خبرگزاری فارس تماس گرفتند به عنوان مثال شاه تقی یکی از کشاورزان منطقه لرستان گفت: از 23 سال قبل به هر کشاورز 100 هزار تومان سهام شرکت سرمایه گذاری کشاورزی فروخته شد. بعدت از 3-2 سال پیگیری کردیم و گفتند شرکت زیانده است و دیروز وقتی با شرکت تماس گرفتیم گفتند مدیران قبلی این شرکت اختلاس کرده‌اند و این شرکت در حال حاضر زیانده است.این سهامدار گفت: بسیاری از خریداران اولیه سهام شرکت سرمایه گذاری کشاورزی ایران کورزی حتی فوت کرده‌اند و الان فرزندان آنان پیگیر سهام متوفیان هستند و وقتی به بانک کشاورزی مراجعه می‌کنیم به ما می‌گویند این شرکت زیانده است و چون کشاورزان سهامدار عمده هستند به ما آدرس و شماره حساب بدهید اگر باز هم ضرر کرد از حساب شما زیان شرکت را‌‌‌‌‌‌‌‌‌‌ برداریم.همچنین امروز نیز یکی از کشاورزان در تماس با خبرگزاری فارس، از شرکت سرمایه گذاری ایران کورزی گلایه کرد و وقتی خبرنگار فارس پرسید مگر بانک کشاورزی بانک خصوصی است که بخواهد سهام واگذار کند، گفت: ما کشاورزان به بانک کشاورزی اعتماد کردیم و فکر می‌کردیم اگر سهام این شرکت را‌‌‌‌‌‌‌‌‌‌ خریداری کنیم سود می‌کنیم، اما بعد از 23 سال جواب درستی به ما نمی‌دهند.به گزارش فارس، بر اساس اطلاعاتی که در سامانه جامع ناشران بورسی، کدال منتشر شده شرکت سرمایه گذاری کشاورزی ایران با ماهیت سهامی عام در سال 76 تاسیس شده و در صورت‌های مالی منتهی به 31 شهریور 97 این شرکت آمده است بانک کشاورزی با داشتن 7.7 میلیون سهم دارای 7.74 درصد سهام است. همچنین اتحادیه مرکزی تعاونی‌های روستایی و کشاورزی ایران با داشتن 6.9 میلیون سهم دارای 6.92 درصد سهام است. سایر اتحادیه‌های تعاونی روستایی و کشاورزی ایران در 147 مرکز دارای 4.57 درصد سهام، شرکت ملی کشت و صنعت و دامپروری پارس 63 صدم درصد و همچنین سایر سهامداران حقوقی و شرکت‌های تعاونی شامل 2 هزار و 409 سهامدار در مجموع 6.52 درصد سهام، سایر سهامداران حقیقی شامل 191 هزار و 797 سهامدار با داشتن 72 میلیون و 228 هزار و 968 سهم معادل 72.23 درصد سهام هستند.همچنین در بخش سود و زیان شرکت در سال مالی منتهی به 31 شهریور 97 آمده است: زیان خالص شرکت 2 میلیارد و 280 میلیون ریال بوده است.همچنین اعضای هیأت مدیره این شرکت شامل جلیل اسکندری رئیس هیأت مدیره لیسانس، رحمت الله قاسمی فوق لیسانس، محمد مصباح لیسانس، پیام قنبری لیسانس، رضا لیاقت ورز لیسانس که در همان زمان مدیر روابط عمومی بانک کشاورزی هم بوده است و در گزارشات بعدی این شرکت بهنام کیخسروی دانش به جای رضا لیاقت ورز مدیر قبلی روابط عمومی بانک کشاورزی به عنوان نماینده بانک کشاورزی، عضو هیأت مدیره شرکت معرفی شده است.متن کامل این گزارش ایران کورزی را می توانید از اینجا+  ایران کورزی  + دریافت کنید.انتهای پیام/ب
به گزارش خبرنگار اقتصادی خبرگزاری فارس، جزئیات گزارش فصلی اقتصاد در زمستان سال 98 درباره وضعیت میزان تولید و مصرف انرژی توسط مرکز آمار ایران منتشر شد.براین اساس در فصل زمستان ۱۳۹۸ تعداد کل انشعاب آب شرب در نقاط شهری ۱۷۰۷۳ هزار فقره و در نقاط روستایی ۵۸۸۸ هزار فقره بوده است.در این فصل حجم کل آب شرب فروش رفته ۱۴۰۶ میلیون متر مکعب بوده است که نسبت به فصل قبل ۲۲ درصد افزایش داشته است.از کل آب شرب فروش رفته در کشور ۷۸۷۰ درصد در بخش خانگی و ۲۲ درصد در بخش غیر خانگی مصرف شده است.در فصل زمستان ۱۳۹۸ میزان ۷۰۸۸۳ میلیون کیلو وات ساعت برق در کشور تولید شده است که ۱۸۴۹۲ میلیون کیلووات ساعت (۲۶/۱ درصد) در نیروگاه های بخاری، ۴۶۱۵۸ میلیون کیلو وات ساعت (۶۵/۲ درصد) در نیروگاه های گازی و چرخه ترکیبی و ۶۲۳۲ میلیون کیلو وات ساعت (۸/۷ درصد) در نیروگاه های آبی، دیزلی، بادی و اتمی تولید شده است.در فصل زمستان ۹۸ روزانه ۷۵۳.۵ میلیون متر مکعب گاز تولید شده که سهم خانگی ۲۲۸.۶ میلیون، تجاری و عمومی ۲۸.۲ میلیون، کشاورزی ۱۳.۹ میلیون، پتروشیمی ۵۰.۹ میلیون، صنعت و نیروگاه ۲۱۰.۲ میلیون مترمکعب در روز بوده است.در فصل زمستان ۱۳۹۸، ۵۸۱۳۷ میلیون کیلو وات ساعت برق در داخل کشور فروش رفته است که از این میزان ۳۰ درصد در بخش خانگی، ۳۹ درصد در بخش صنعت، ۱۳ درصد در بخش کشاورزی، ۹ درصد در بخش عمومی، ۲ درصد در بخش روشنایی معابر و ۷ درصد دیگر به سایر مصارف اختصاص یافته است.انتهای پیام/
مهدی صفری سفیر اسبق جمهوری اسلامی ایران در چین در گفتگو با برنامه «رهیافت» رادیو اقتصاد اظهار داشت: چین کشوری که نیاز زیادی به انرژی دارد و یکی از فاکتورهای تامین انرژی «امنیت انرژی» است.وی افزود: امنیت انرژی در خلیج فارس و دریای عمان بوسیله ایران تامین می‌شود چون ۱۲۰۰ کیلومتر از سواحل متعلق به ایران است.  سفیر اسبق ایران در چین ادامه داد: «شی جین پینگ» رئیس جمهور چین شش سال پیش در دیدار با حسن روحانی گفت: چین و ایران روابط استراتژیک با همدیگر دارند که یکی از فاکتورها داستان انرژی است.  وی در خصوص اینکه می گویند «چین قدرت چهارم نظامی در دنیاست را قبول ندارم»، افزود: چین، آمریکا و روسیه ابر قدرت های هستند که در دنیا در ابعاد نظامی حرکت می کنند اما در کنار این «اقتصاد و تجارت » برای کشور چین بسیار مهم است.صفری بیان داشت: تجارت و اقتصاد چین در دنیا اول است چون آمریکایی‌ ها که اقتصاد شان اول است بطور دائم در حال چاپ پول هستند اما چینی ‌ها در اثر تجارت و کار تکنولوژیکی به دنبال فتح قله‌های موفقیت یکی پس از دیگری می باشند.وی با بیان اینکه تجارت چین در دنیا مستلزم امنیت است، گفت: ایران یک شریک قوی در منطقه است و می‌تواند این امنیت را بصورت تکمیلی برای چین تامین کند.سفیر اسبق ایران در چین افزود: ایران کشوری است که می‌تواند هم انرژی و هم امنیت را برای چین تامین کند.  وی ادامه داد: آمریکایی‌ها در دوران اوباما شروع به محاصره کردن چین از ناحیه جنوب و شرق کردند. چینی‌ها به این فکر افتادن که این محاصر می‌تواند ضایعاتی هم در بحث تجارت و هم در بحث تامین انرژی برای آنان داشته باشد از اینرو بلافاصله رئیس جمهور چین نگاه به غرب و راه ابریشم را مطرح کرد. هدف چینی‌ها این بود که ازطریق قزاقستان و ترکمستان وارد خاک ایران شوند و با مسیر قطار سیکل تجارت خود را با اروپا و مواد اولیه مورد نیازی که باید وارد شود، ببینند. چینی‌ها وقتی دیدند ایران دیرکرده مسیر خود را از طریق روس‌ها بستند.  صفری گفت: به نظر من قرارداد ۲۵ ساله ایران و چین باید شش سال پیش به امضا دو طرف می‌رسید.سفیر اسبق ایران در چین افزود: چین در حال حاضر قرارداد خود را با عراق و سایر کشورها بسته است.  وی یادآورشد: وقتی این گونه مسائل مطرح می‌شود غربی‌ها، اسرائیلی ها و کشورهای مرتجع عربی نگران می شوند مبادا اجرای این گونه قراردادها اثر تحریم ها و فشارها علیه ایران را خنثی کند از اینرو به دنبال فرافکنی و فضاسازی در این زمینه هستند.  انتهای پیام/
صادق ضیائیان در گفت‌وگو با خبرنگار اقتصادی خبرگزاری فارس، در تشریح آخرین وضعیت جوی کشور در روزهای آتی و امروز بیان کرد: امروز و فردا در مناطقی از شمال‌غرب، ‌سواحل خزر و ارتفاعات البرز مرکزی در استان‌های سمنان، البرز، تهران و قزوین، بارش باران گاهی رعد و برق و وزش باد شدید پیش‌بینی می‌شود و این شرایط تا پنج روز آینده در این مناطق حاکم است.وی افزود: همچنین امروز و فردا در دامنه‌های جنوبی البرز در استان‌های البرز، تهران، قزوین و سمنان رشد ابر، رگبار پراکنده، گاهی رعد و برق و وزش باد پیش‌بینی می‌شود.مدیر پیش‌‌بینی و هشدار سازمان هواشناسی ادامه داد: در سه روز آینده در ساعات بعدازظهر و اوایل شب در جنوب و ارتفاعات کرمان همچنین استان‌‌های هرمزگان و سیستان و بلوچستان رگبار و رعد و برق و وزش باد پیش‌بینی می‌شود و در همین مدت در شرق کشور به ویژه زابل وزش باد شدید همراه با گرد و خاک حاکم است.ضیائیان اضافه کرد: از فردا تا چهارشنبه 25 تیر دریای عمان و تنگه هرمز مواج  خواهد بود.وی اظهار کرد:‌ روز آینده اهواز با بیشینه دمای 48 درجه بالای صفر گرمترین مرکز استان و شهرکرد و اردبیل با کمینه دمای 14 درجه بالای صفر خنک‌ترین مرکز استان خواهد بود.مدیر پیش‌‌بینی و هشدار سازمان هواشناسی در تشریح وضعیت جوی پایتخت گفت: آسمان تهران امروز نیمه‌ابری جهت باد جنوب شرقی، سرعت باد 18 کیلومتر بر ساعت است، دید افقی امروز در پایتخت بیش از 10 کیلومتر و نم نسبی 22 درصد است.ضیائیان ادامه داد: روز آینده آسمان تهران نیمه ابری تا ابری گاهی افزایش باد با احتمال بارش پراکنده پیش‌بینی می‌شود، بیشینه و کمینه دما فردا در پایتخت 35 و 25 درجه خواهد بود.انتهای پیام/
به گزارش خبرگزاری فارس به نقل از روابط عمومی بانک مرکزی، بانک مرکزی باتوجه به روند صعودی ویروس کرونا در کشور و لزوم کاهش مراجعات حضوری به شعب، ضمن تأکید بر ارائه هرچه بیشتر خدمات غیرحضوری به هموطنان توسط شبکه بانکی، در بخشنامه‌ای سقف خدمات مبتنی بر کارت را افزایش داد.با توجه به روند صعودی و شروع موج دوم بیماری کرونا در کشور و در راستای مدیریت، کنترل و پیشگیری از شیوع این ویروس، از شبکه بانکی تقاضا می شود، به صورت موقت، بر ارائه هرچه بیشتر خدمات غیرحضوری به منظور تسهیل استفاده هم‌وطنان از درگاه‌های غیرحضوری و کاهش مراجعات حضوری مردم به شعب و دستگاه‌های خودپرداز، تمرکز کنند.   براین اساس، سقف مجاز انتقال وجه کارت به کارت (شتابی و درون بانکی) از طریق درگاه‌های اینترنتی، خودپردازها و کیوسک از مبلغ 30 میلیون ریال در هر شبانه‌ روز از مبدأ هر کارت به 60 میلیون ریال افزایش یابد.   همچنین سقف مجاز انتقال وجه کارت به کارت از طریق پرداخت سازها از 10 میلیون ریال به 30 میلیون ریال با حصول اطمینان از انطباق شماره ملی دارنده کارت و شماره ملی دارنده سیم کارت انجام دهنده تراکنش قابل افزایش است. با توجه به خطرات ناشی از سوء استفاده‌های احتمالی در صورت عدم اعمال کنترل فوق، افزایش سقف انتقال وجه مجاز نیست.   در همین راستا، امکان تمدید تاریخ انقضاء کارت‌های بانکی بدون نیاز به مراجعه حضوری مشتری به مدت یک سال و تا اطلاع ثانوی بلامانع است. ضروری است اقدامات لازم برای احراز هویت غیرحضوری و اطلاع‌رسانی به مشتریان انجام شود.  رعایت مفاد این بخشنامه تا اطلاع ثانوی لازم الاجرا بوده و بازگشت به وضعیت عادی با ابلاغ این بانک انجام خواهد شد.به گزارش فارس، پیش‌تر بانک مرکزی که سقف کارت به کارت در شبکه شتابی را از 3 میلیون به 10 میلیون افزایش داده بود، در یک اقدام غیرمنطقی مجددا سقف کارت به کارت را به حالت قبل بازگرداند در حالی که با افزایش سطح عمومی قیمت‌ها و کاهش ارزش پول ملی سقف 3 میلیون تومان برای کارت به کارت به‌هیچ وجه کارایی نداشت.انتهای پیام/
به گزارش خبرنگار اقتصادی خبرگزاری فارس، طبق قانون جدید صدور چک که در سال 97 تصویب و برای اجرا ابلاغ شد، مردم می توانند از طریق سامانه استعلام بانک مرکزی، اعتبار، میزان چک تسویه نشده و تعداد چک برگشتی شخصی که می‌خواهند از او چک بگیرند را دریافت کنند. البته تاکنون فقط استعلام چک برگشتی اجرایی شده و دو مورد دیگر عملیاتی نشده ‌است.با این وجود، پیگیری‌های خبرنگار فارس حاکی از این است که چند هفته‌ای است که همین استعلام نیز دچار اختلال شده و ذینفعان نمی‌توانند از تعداد و مبلغ چک برگشتی صادرکننده چک اطلاع پیدا کنند.*افزایش اعتبار چک در بازار با راه اندازی سامانه استعلام چک برگشتیدر همین رابطه، حسن فتاحی پور یکی از فعالان اقتصادی به خبرنگار فارس گفت: از زمانی‌که این سامانه راه‌اندازی شد، تجار و بازاریان در موقع دریافت چک، استعلام صادرکننده را گرفته و در صورت خوش حساب بودن آن فرد، چک را قبول می‌کنند. این اتفاق باعث شد که انضباط مالی افراد رشد چشم‌گیری داشته باشد و هم‌چنین از اعتبار خود در بازار مراقبت کنند. افراد صادرکننده چک بعد از عملیاتی شدن این سامانه، حساسیت بیشتری برای تسویه چک در موعد مقرر نشان می‌دهند و همین مورد باعث شده است که آمار چک‌های برگشتی در سال گذشته با کاهش چشمگیری مواجه شود.وی افزود: به دلیل اجرای این سامانه، اعتبار چک تا حد زیادی بالا رفت و تبادلات مالی در بازار با استفاده از این وسیله افزایش پیدا کرد. نتیجه این روند، افزایش معاملات در بازار و در دیدی وسیع‌تر، افزایش تولید داخل است که باعث رونق گرفتن کسب و کار شده ‌است. با استفاده از ابزار چک، می‌توان معاملات را به صورت گسترده‌ای افزایش داد و اگر اطمینان بازار به این وسیله کامل گردد، شاهد اتفاقات مثبتی در تجارت خواهیم بود.*سامانه استعلام چک برگشتی، دچار اختلال کامل شده‌ استاین فعال اقتصادی تصریح کرد: متاسفانه چندهفته‌ای است که سامانه استعلام بانک مرکزی دچار اختلال شده و تجار و مردم نمی‌توانند استعلام چک برگشتی صادرکننده چک را مشاهده کنند. این افراد بعد از ارسال شناسه، پیامی دریافت نمی‌کنند و یا سامانه استعلام، پیامی با موضوع کم بودن موجودی می‌دهد که در خط های دائمی، این پیام، کاملا طنز می‌باشد، چرا که هزینه استعلام، روی قبض این افراد می‌آید. در سیم‌کارت‌های اعتباری نیز، مشابه این اتفاقات مشاهده می‌شود.وی اضافه کرد: با این اتفاق، مجددا ذینفعان دچار چالش جدی درباره پذیرفتن چک شده‌اند و نمی‌توانند اعتماد کامل به صادرکننده داشته باشند. قطعا این اختلال باعث کاهش تبادلات مالی با ابزار چک شده و آثار زیان‌بار آن در صورت خرابی این سیستم، در بلندمدت عیان خواهد شد. مردم بعد از مدت‌ها به این سامانه اعتماد کرده بودند و درصورتیکه این اعتماد از بین برود، برگرداندن این اعتماد کاری بسیار سخت و حتی جبران‌ناپذیر خواهد بود.به گزارش فارس، امروزه در بازار کشور که متاثر از ویروس کرونا و هم‌چنین مشکلات اقتصادی به‌سر می‌برد، عدم اعتماد به سامانه‌های مالی از جمله سامانه استعلام چک برگشتی، می‌تواند باعث ایجاد ناامنی بیشتر و عدم اعتماد ذینفعان برای دریافت چک گردد. بانک مرکزی به عنوان متولی این امر، باید سریعا این مشکل و اختلال را برطرف کرده و هم‌چنین مواد دیگری از قانون چک که موعد آن گذشته و هم‌چنان عملیاتی نشده است را نیز، اجرا کند.انتهای پیام/
به گزارش خبرنگار اقتصادی خبرگزاری فارس، همانطور که در ماه‌های فروردین، اردیبهشت و خرداد عرضه ارز حاصل از صادرات بیشتر از خرید ارز بابت واردات بود، در تیر ماه هم این مازاد عرضه و افزایش فاصله عرضه با تقاضا ادامه یافته است.میزان عرضه در فروردین ماه 531 میلیون یورو، میزان خرید بابت واردات 413 میلیون یورو، در اردیبهشت ماه میزان عرضه یک میلیارد و 231 میلیون یورو و تقاضا 759 میلیون یورو، در خرداد عرضه ارز یک میلیارد و 87 میلیون یورو و میزان تقاضای ارز 613 میلیون یورو بوده است.از اول تا 21 تیر ماه هم یک میلیارد و 14 میلیون یورو عرضه و 676 میلیون یورو تقاضا وجود داشته است.در 3 ماه و 21 روز اول امسال، 3 میلیارد و 865 میلیون یورو ارز حاصل از صادرات عرضه شده و 2 میلیارد و 463 میلیون یورو بابت واردات پرداخت شده است.به گزارش فارس، اگر کشور و به خاطر ویروس کرونا و هر مساله دیگری با محدودیت ارزی روبروست و افزایش تقاضای ارز به خاطر بیشتر بودن تقاضا نسبت به عرضه است و مسئولان بانک مرکزی محدودیت زمانی برای بازگشت ارز حاصل صادرات تعیین کرده‌اند، چرا در سامانه نیما همواره عرضه ارز بیش از تقاضا است. این سوالی است که مسئولان بانک مرکزی باید به آن پاسخ دهند.انتهای پیام/
فرزاد پیلتن در گفت‌وگو با خبرنگار اقتصادی خبرگزاری فارس، در مورد وضعیت تجارت ایران با عراق و اینکه آیا وضعیت تجارت بین دو کشور به شرایط قبل از شیوع کرونا بازگشته است، گفت: اگرچه تجارت جمهوری اسلامی ایران با عراق که عمدتا شامل صادرات به این کشور است در سه ماهه ابتدای سال جاری به دلیل مشکلات ناشی از شیوع ویروس کرونا نسبت به سال گذشته تقریبا یک و نیم میلیارد دلار بوده و از نظر ارزشی حدود 37 درصد و از نظر وزنی حدود 19درصد کاهش داشته است اما  با بازگشایی مجدد مرزهای تجاری دو کشور در حال طی روند رو به رشد و بازگشت تدریجی به روند عادی و قبل از شرایط کرونا است.مدیرکل دفتر عربی و آفریقایی سازمان توسعه تجارت ایران  در پاسخ به این سؤال که پیش‌بینی از میزان صادرات به عراق در سال جاری چیست؟  و در پایان سال جاری به چه رقمی از صادرات به عراق دست خواهیم یافت، بیان داشت: با توجه به غیرقابل پیش‌بینی بودن شرایط، ارقام متفاوتی بر اساس سناریوهای مختلف برای صادرات به عراق در سال جاری پیش بینی شده است.وی افزود: ‌بدین ترتیب که با توجه به میزان صادرات به عراق در سال 1398 حدود 9 میلیارد دلار و همچنین پتانسیل‌های صادرات به عراق در سه سناریوی بدبینانه، واقع‌بینانه وخوش بینانه به ترتیب ارقامی مانند 9 ، 11  و12 میلیارد دلار برای صادرات به عراق در سال 1399 پیش‌بینی شده است که البته با توجه به ابهامات موجود در زمینه تداوم آثار و پیامدهای ویروس کرونا، کلیه پیش‌بینی‌ها را کمی دشوار و پیچیده می‌کند.* پیش بینی لازم برای جلوگیری از بسته شدن مرزها  ایران و عراق در پیک دوم کرونا انجام شده استپیلتن در پاسخ به این سؤال که با توجه به آغاز پیک دوم کرونا آیا ممکن است  مجدد مرزهای عراق به روی صادرات ما بسته شود، آیا  پیش‌بینی های  لازم برای جلوگیری از این وضعیت انجام شده است؟ بیان داشت:  بله، این احتمال وجود دارد. به همین دلیل پس از آنکه در مرحله  اول شیوع ویروس کرونا که تدابیر یکجانبه‌ای توسط طرف‌های ایرانی وعراقی برای جلوگیری از شیوع این ویروس به داخل مرزهای یکدیگر به عمل آمد، اخیرا با همکاری وزارت بهداشت متون پیش‌نویس پروتکل‌های بهداشتی دو جانبه‌ای تهیه و برای کشورهای همسایه از جمله عراق در حال ارسال است تا با امضای آنها با  دولت‌های این کشورها تدابیر کامل‌تری برای آینده در این خصوص پیش‌بینی شود.* علت افزایش قیمت میوه و تره بار الزاما صادرات نیستوی در پاسخ به این سؤال که در حال حاضر موضوعی که در بازار میوه و تره‌بار بسیار شنیده می‌شود این است که گرانی انواع میوه و تره بار و همچنین کمبود برخی اقلام از جمله لیمو، به علت صادرات این محصولات به عراق است، آیا میزان صادرات بر اساس دستورالعملی مشخص می‌شود و یا صادر کنندگان هر چقدر بخواهند مجاز به صادرات محصولات کشاورزی به کشورهای هدف صادراتی هستند، گفت: به طور کلی در شرایط عادی برای صادرات هیچ نوع محصولی محدودیتی از نظر مقدار یا عوارض و ... وضع نمی‌شود، مگر در شرایط ناکافی بودن تولید داخل برای مصرف داخلی و یا کمبود جدی مقطعی و افزایش شدید قیمت کالا یا کالاهایی در بازار داخل که تحت این شرایط دولت از طریق ستاد تنظیم بازار اقدام به وضع ممنوعیت یا ایجاد محدودیت‌های موقتی برای صادرات این نوع محصولات پیش‌بینی می‌کند.پیلتن افزود:‌گرانی میوه و تره‌بار و یا محصولاتی مانند لیمو ممکن است ناشی از عوامل مختلفی مانند کاهش تولید یا افزایش مصرف داخلی باشد و الزاما صادرات در آن دخیل نیست یا تاثیر کمتری دارد.مدیرکل دفتر عربی و آفریقایی سازمان توسعه تجارت ایران  بیان داشت: البته صادرات نیز می‌تواند به افزایش قیمت‌ها در داخل منجر شود که به نوعی به نفع تولید واشتغال و همچنین کمک به ارز آوری محسوب می‌شود ولی چنانچه قیمت‌ها از حد متعارف بالاتر برود ستاد تنظیم بازار این امکان را دارد که اقدام به وضع محدودیت‌های صادرات این نوع محصولات کند.وی در پاسخ به این سؤال که آیا قبول دارید که بخشی از افزایش قیمت‌ها برای افزایش صادرات است، گفت: خیر، ولی خلاف این دیدگاه درست است، یعنی افزایش صادرات چنانچه گفته شود ممکن است به افزایش نسبی قیمت برخی محصولات که مازاد مصرف در داخل ندارد یا کم است، منجر شود.پیلتن گفت: لذا دراین باره همان طور که اشاره شد صادرات خود عاملی برای رونق تولید این محصولات در فصل‌های بعدی کشت، رفاه بیشتر تولید کنندگان و افزایش اشتغال و کمک به تامین ارز مورد نیاز کشور است.در واقع افزایش قیمت به خاطر صادرات نیست، بلکه ممکن است در سطح محدودی نتیجه آن باشد که البته خود حامل برخی مزیت‌ها برای تولید کنندگان و حتی به طور غیرمستقیم برای مصرف کنندگان داخلی است.* تلاش‌های دیپلماتیک برای بازگشت وضعیت مرزها تجاری ایران و عراق به شرایط قبل از کروناوی همچنین در مورد آخرین وضعیت مرزهای ایران و عراق برای انتقال کالا گفت: بجز مرز چذابه در خوزستان سایر مرزهای تجاری دو کشور با شرایط نسبتا متفاوتی - به عنوان نمونه مرزهای مهران و سومار دو روز در هفته - بازگشایی شده است.مدیرکل دفتر عربی و آفریقایی سازمان توسعه تجارت ایران بیان داشت: تلاش های دیپلماتیک و تدابیر بهداشتی مختلفی از جمله امضای پروتکل های دو طرفه بهداشتی با کشور عراق با همکاری وزارت امور خارجه و وزارت بهداشت و گمرکات دو طرف در دستور کار قرار دارد تا کلیه مرزها به حالت عادی برگردند.انتهای پیام/
به گزارش خبرنگار اقتصادی خبرگزاری فارس، شاخص کل بورس اوراق بهادار تهران در پایان معاملات امروز بعد از اصلاحی که در روز گذشته انجام شد، به مدد فشار تقاضا برای خرید سهام و سرریز شدن نقدینگی سرگردان جامعه به سمت این بازار امروز با جهش 71 هزار و 484 واحدی به رقم بی‌سابقه یک میلیون و 812 هزار و 834 واحد رسید.همچنین شاخص کل با معیار هم وزن امروز 14 هزار و 618 واحد افزایش یافته و به رقم 485 هزار و 892 واحد رسید.ارزش روز بازار در بورس اوراق بهادار تهران امروز به بیش از 6 میلیون و 787 هزار میلیارد تومان رسید.معامله‌گران امروز در بورس تهران ظرف 4 ساعت بیش از 10.7 میلیارد سهام حق تقدم و اوراق مالی در قالب 1.7 میلیون نوبت معامله و به ارزش 19 هزار میلیارد تومان داد و ستد کردند.امروز همچنین ارزش معاملات فرابورس ایران بیش از 8 هزار میلیارد تومان رسید که در مجموع امروز در بورس اوراق بهادار و فرابورس ایران به بیش از 27 هزار میلیارد تومان داد و ستد صورت گرفته که اگر فقط 10 درصد از این رقم که پول جدید به شمار می‌رود، جذب تولید و نوسازی خطوط تولید شرکت‌ها شود می‌تواند برای خود رونق ایجاد کند.به گفته کارشناسان این روزها مهمترین دلیل رشد شاخص بورس سرازیر شدن نقدینگی سرگردان بازار به سمت بورس است که به خاطر رکود سایر بازارها از جمله مسکن وارد بورس شده و با توجه به اینکه از صدها هزار شرکت موجود در کشور تنها 700 شرکت در بورس و فرابورس حضور دارند، این بازار از عمق کافی برخوردار نیست و لازم است شرکت‌های جدید وارد بورس شوند و شرکت‌های موجود میزان بیشتری از سهام خود را در بازار عرضه کنند و سهام شناور آنها که قابل خرید و فروش باشند، اضافه شود.در این شرایط بارها کارشناسان عنوان کرده‌اند، مردم با مطالعه و تحقیق وارد بورس شوند و از سهام ارزنده خریداری کنند. به گونه‌ای که برخی شرکت‌ها با وجود زیان دهی سهام‌شان در بورس هفت برابر شده و این به خاطر فشار تقاضا برای خرید سهام و تقاضای سیری ناپذیر مردم برای ورود به بورس است.امسال 4 میلیون کد بورسی جدید صادر شده و روزانه بیش از صد هزار نفر وارد بورس می‌شوند و این اگر به  درستی مدیریت نشود، در آینده می‌تواند به یک تهدید تبدیل شود. اما اگر شرکت‌ها بتوانند با جمع‌آوری این نقدینگی و سوق دادن به سمت تولید از این فرصت استفاده کنند، حضور مردم در بورس به یک فرصت تبدیل می‌شود.با نگاهی به معاملات امروز بورس درمی‌یابیم عمده شاخص‌های بورس از رشد 3 یا 4 درصدی برخوردار بوده‌اند به گونه‌ای که شاخص کل 4.1 درصد شاخص قیمت با معیار وزنی ارزشی 4.1 درصد رشد کرده شاخص کل با معیار هم وزن و نیز شاخص قیمت با معیار هم وزن هر کدام 3.1 درصد افزایش یافت. شاخص آزاد شناور 4.1 درصد رشد کرد، شاخص بازار اول بورس 4.3 درصد، و شاخص بازار دوم 3.7 درصد رشد کرده است.امروز نمادهای گل‌گهر، فولاد مبارکه، پتروشیمی خلیج فارس، ملی‌مس، شستا، پالایش نفت اصفهان، سرمایه‌گذاری نفت وگاز و پتروشیمی تامین بیشترین اثر افزایشی در شاخص بورس را داشته‌اند.نمادهای پربیننده مربوط به بانک ملت، فولاد مبارکه، پالایش نفت اصفهان، ملی‌مس ایران، بانک تجارت، بانک صادرات، و پالایش نفت بندرعباس بوده‌اند.در فرابورس ایران نیز امروز شاخص کل 565 واحد رشد کرده و به رقم 18 هزار و 733 واحد رسید.ارزش بازار اول و دوم فرابورس به بیش از یک میلیون و 222 هزار میلیارد تومان رسید. یعنی ارزش بورس و فرابورس ایران امروز به بیش از حدود 8 میلیون میلیارد تومان رسیده است.امروز معامله‌گران در فرابورس ایران بیش از 3.8 میلیارد سهام و اوراق مالی در قالب 882 هزار نوبت معامله و به ارزش 8 هزار و 76 میلیارد تومان داد و ستد کردند.امروز نمادهای پتروشیمی مارون، صباتامین، پتروشیمی تندگویان، ذوب‌آهن، گهرزمین، پتروشیمی زاگرس و فولاد هرمزگان جنوب بیشترین اثر افزایشی را در شاخص فرابورس داشته‌اند.نمادهای پربیننده امروز شامل پتروشیمی تندگویان، ذوب‌آهن اصفهان، صنایع کاغذ پارس،سیمان لار سبزوار، سرمایه‌گذاری میراث فرهنگی، مولد نیروگاهی جهرم، نیروی برق دماوند و بانک دی بوده‌اند.انتهای پیام/ب
به گزارش خبرنگار اقتصادی خبرگزاری فارس، آمارهای رسمی از وضعیت فصلی اقتصاد که توسط مرکز آمار تهیه شده نشان می دهد که در سال 98 قیمت مسکن متوسط 67.95 درصد نسبت به سال 97 رشد کرده است. همچنین قیمت اجاره ماهانه نیز متوسط 32.65 درصد گران شد.براساس آمارهای در فصل زمستان 98، قیمت فروش یک متر مربع زیربنای مسکونی نسبت به مدت مشابه سال قبل 65.6 درصد گرانتر فروخته شد.همچنین در این فصل 44.6 درصد اجاره بهای مسکن نسبت به مدت مشابه سال 97 افزایش یافت. قیمت هر مترمربع ساختمان گلنگی نیز در این مدت 63.4 درصد رشد نشان می دهد.*تغییرات قیمت مسکن و اجاره در تهرانبرای کل سال گذشته، متوسط قیمت مسکن برای هر مترمربع در شهر تهران 69.55 درصد گران شده و همچنین اجاره بها نیز 36.3 درصد رشد داشته است.همچنین در فصل زمستان 98 هر مترمربع مسکن در تهران 43.7 درصد نسبت به فصل مشابه سال 97 گرانتر فروخته شد. اجاره بها نیز در این فصل 47.9 درصد رشد کرد.انتهای پیام/
‌به گزارش خبرگزاری فارس به نقل از اداره کل روابط عمومی  هما، پرواز تهران به مقصد استانبول در روزهای دوشنبه و جمعه هر هفته از فرودگاه حضرت امام خمینی(ره) انجام خواهد شد.  این پرواز در ساعت ۹ و ۲۵ دقیقه با شماره پرواز ۷۱۹ در روزهای دوشنبه و جمعه تهران را به مقصد استانبول ترک خواهد کرد.همچنین بازگشت این پرواز در روزهای یاد شده در ساعت ۱۲ و ۴۰ دقیقه به وقت محلی با شماره پرواز ۷۱۸ از فرودگاه استانبول به مقصد فرودگاه حضرت امام خمینی(ره) انجام خواهد شد.بنابراین گزارش داشتن تابعیت کشور ترکیه، دارا بودن اقامت دائم این کشور و داشتن ویزا کاری معتبر کشور ترکیه، 3 شرط صدور بلیت این پرواز است.بسیاری از پروازهای اروپایی هما بعد از شیوع ویروس کووید ۱۹ متوقف شده است و هم‌اکنون هما با دریافت مجوزهای لازم به فرودگاه‌های لندن، منچستر، پاریس و آمستردام پرواز می‌کند.انتهای پیام/
ابوالفضل اکبرپور در گفت وگو با خبرنگار اقتصادی خبرگزاری فارس در مورد علل کاهش واردات به تحریم و شیوع بیماری کرونا پرداخت و اظهارداشت: مساله اول گرفتار بودن دنیا با موضوعی بنام کرونا است که در نتیجه آن تجارت بین المللی به طور کلی افت داشته است. این آمار در خوشبینانه ترین حالت حدود ۱۵ درصد و در بدترین حالت حدود ۲۵ تا ۳۰ درصد تاثیر می گذارد.ناظر گمرکات استان هرمزگان ادامه داد: از طرفی خرید و فروش بین دولتها و کشورها افت داشته است این در حالیست که دچار تحریم و کاهش فروش نفت نیز هستیم. همچنان که اگر نفت در گذشته با قیمت ۶۰ دلار به فروش میرسید این میزان در حال حاضر به یک سوم قیمت قبل رسیده (اثرات کاهش قیمت جهانی نفت).مدیرکل گمرک شهید رجایی بندرعباس تاکید کرد: از اینرو با توجه به ارتباطات نفتی حدود ۳۵ تا ۴۰ درصدی با کشور چین (بعنوان بزرگترین شریک تجاری با بیش از ۱۰ میلیارد دلار حجم تجارت در سال) طبیعی است زمانیکه معاملات نفتی حذف یا کاهش یاید اثر آن در رابطه سایر مبادلات تجاری و حتی سایر کشورها نیز محسوس خواهد بود.به گفته این مقام گمرکی، مساله دوم این است که بیش از ۵۰ درصد صادرات غیر نفتی ما نیز فراورده های نفتی از جمله گازها، میعانات و پتروشیمی ها است که براساس پایه قیمتی نفتی محاسبه می شود. بنابراین اگر قیمت نفت افت کند قیمت سایر فرآوردهها نیز افت خواهد داشت همچنین با توجه به نقش ۲۰ درصدی صادرات غیر نفتی، محصولات و فرآورده های معدنی، قیمت محصولات اولیه از جمله مس و آهن بدلیل تعطیلی خطوط تولید در دنیا (اثرات کاهش تقاضای بین المللی) افت داشته است.اکبرپور با اشاره به اینکه از اول سالجاری آمار صادرات کشور به چین ۵۰ درصد افت کرده است، اظهارداشت: واردات ما از چین نیز بدلیل لطمه شدید سایر مبادی وارداتی رشد ۳.۵ درصدی در مقایسه با مدت مشابه سال قبل داشته است.وی در مورد علل کاهش واردات کالاهای اساسی بیان داشت: حسب گواه فعالان این حوزه از جمله دلایل کاهش واردات کالاهای اساسی میتوان به عدم تخصیص بموقع ارز از طرف بانک مرکزی اشاره کرد. نظر به اینکه عمده کالاهای اساسی از طریق کشورهای هند پاکستان، چین و تامین و وارد کشور می شود و همچنین کشورهای یاد شده اغلب از کشورهای دوست بوده و تاثیر چندانی از نظر اثرات منفی تحریم ها را بروز نمی دهند.به گفته مدیرکل گمرک شهید رجایی بندرعباس، علیرغم تلاشهای دشمنان، کشورهای همسایه و دوست همچنان بر حفظ مراودات تجاری با ما اصرار دارند متاسفانه بدلیل عدم تخصیص بموقع ارز باعث خدشه در حیثیت و اعتبار تجار ایرانی شده و از آنجائی که گاهی در صورت تامین ارز مورد نیاز اقلام اساسی، متقاضیان درگیر پروسه طولانی بروکراسی اداری میگردند لذا این امر موجب وقفه در فرآیند خرید، حمل و تامین وجه مورد نظر می شود.اکبرپور ادامه داد: طولانی شدن پروسه اخذ مجوز ثبت سفارش است. بر اساس شکایات اغلب تجار یکی دیگر از مشکلات حادث شده، فرایند اخذ مجوز ثبت سفارش از سوی وزارت صمت بوده و طولانی شدن پروسه اخذ مجوز بدلایل مختلف منجر به تشکیل صف های طولانی و بلاتکلیفی مراجعین می شود.وی یکی دیگر از مشکلات را متوجه بخشنامه و دستورالعمل های گوناگون دانست و یادآور شد: تغییرات مکرر شیوه نامه ها و دستورالعمل های صادره بالا دستی در امر تجارت مانع از ترخیص سریع کالاها می شود. که سردرگمی تجار را به همراه دارد. و ناخواسته موجب اخلال در چرخه تامین و توزیع کالا در بازار داخلی و بروز اثرات تورمی ناشی از کسری بازار می شود.ناظر گمرکات استان هرمزگان در مورد عدم وجود مشوق های مالیاتی بیان داشت: اهرم فشار مالیاتی به نسبت سود حاصل از فروش نیز مزید بر علت شده و با در نظر داشتن هزینه های ناشی از دموراژ کشتی و هزینه های انبارداری ناشی از رسوب کالا در بنادر و سایر هزینه های مرتبط باعث افزایش قیمت تمام شده کالا شده است.انتهای پیام/
به گزارش خبرگزاری فارس به نقل از پایگاه اطلاع‌رسانی وزارت جهاد کشاورزی، بر اساس مصوبه هیأت دولت در حمایت از کسب و کارهای آسیب دیده از شیوع بیماری کرونا، واحدهای پروش مرغ گوشتی و مرغ مادر گوشتی جزو کسب و کارهای آسیب دیده از این بیماری معرفی شدند و این بانک با هدف افزایش توان تولیدی واحدهای یاد شده، به آن دسته از واحدهایی که سررسید اقساط آنان اسفند ماه ۱۳۹۸ و فروردین ۱۳۹۹ است، برای یک دوره تولید (حداکثر یکسال) مهلت داد.بر اساس این گزارش، بانک کشاورزی برای سایر واحدهای مرغداری آسیب دیده از مشکلات اقتصادی (واحدهای مرغداری فعال) که مشمول مصوبه یاد شده نمی‌شوند نیز مساعدت‌هایی خواهد کرد و در صورت ارائه درخواست کتبی واحدهای مذکور، با وصول ۲۰ درصد بدهی سررسید شده نسبت به تقسیط مجدد بدهی آنان (جاری یک دوره و سرمایه‌ای ۵ سال) اقدام می‌شود.این گزارش می‌افزاید: در صورت تأیید و معرفی این واحدها از سوی کارگروه تسهیل و رفع موانع تولید استان‌ها، با وصول ۷.۵ درصد از بدهی سررسیده، مابقی بدهی آنان (جاری یک دوره و سرمایه‌ای حداکثر تا ۵ سال) مجدداً تقسیط خواهد شد.شایان ذکر است؛ شعب بانک کشاورزی مجاز خواهند بود ۶ درصد جرایم وجه التزام تعلق گرفته به بدهی واحدهای مذکور را در زمان امهال به صورت مشروط مورد بخشودگی قرار دهند.انتهای پیام/
به گزارش خبرگزاری فارس به نقل از پایگاه اطلاع‌رسانی وزارت جهاد کشاورزی، در حکمی از سوی کاظم خاوازی وزیر جهاد کشاورزی، احمدعلی کیخا به سمت معاون برنامه‌ریزی و اقتصادی وزارت جهاد کشاورزی منصوب شد.در این حکم آمده است: حمایت از تولیدات داخلی، افزایش ضریب خوداتکایی محصولات کشاورزی، کاهش واردات محصولات اساسی، تقویت امنیت غذایی، توسعه صادرات و دستیابی به تراز تجاری مقبول، کارآمدتر کردن نظام بودجه‌ریزی، تهیه آمار و اطلاعات دقیق و بروز و نیز برنامه‌ریزی برای افزایش بهره‌وری عوامل و منابع تولید در راستای کشاورزی پایدار از اهم انتظارات است.امید است با اتکال به خداوند متعال، رعایت اعتدال‌گرایی و منشور اخلاقی دولت تدبیر و امید و تعامل و همکاری با نهادهای ملی مسئول و نیز معاونت‌ها، سازمان‌ها و همکاران ستادی و استانی در انجام وظایف موفق باشید.انتهای پیام/
اخبار شرکتها؛ کشور ایران به عنوان یکی از خاستگاه‌های منابع غنی معدنی در ابعاد مختلف همواره مطرح بوده است اما هم اکنون صنایع از کمبود این منابع خدادادی رنج می‌برند. این معضل بزرگ در ذوب آهن اصفهان به عنوان شناسنامه صنعت کشور توانایی تولید با ظرفیت کامل را از این کارخانه سلب نموده است. از علیرضا شهیدی معاون وزیر صنعت، معدن و تجارت و رئیس سازمان زمین‌شناسی و اکتشافات ‌معدنی کشور علت این معضل بزرگ و چالش‌های ایجاد شده در پی آن را جویا شدیم.مشروح این گفت‌وگو را در ادامه می خوانید:صنایع برای تولید محصولات متنوع با کمبود مواد اولیه مواجه هستند ریشه این مشکل از دیدگاه شما کجاست؟صنعت آلومینیوم برای تأمین مواد اولیه اش به بوکسیت، مس نیاز به اجرای طرح های توسعه و فولاد به سنگ آهن نیاز دارد. این یک امری طبیعی است که باید از قبل اندیشه و سیاست‌هایی برنامه‌ریزی و اجرا می‌شد تا مشکلات امروزی را شاهد نباشیم. چالش‌های امروزی ناشی از این است که اکتشافات ما طی سال‌های قبل بازدهی مناسبی نداشت و این هم از جانب بخش دولتی هم از جانب بخش خصوصی قابل بیان است.برآیند اکتشاف در کشور متاسفانه مناسب نیست، زیرا این بخش سیاست‌گذاری ثابت نداشته و هم اکنون نیز نیازمند همگرایی در اتخاذ سیاست‌ها و افزایش بازدهی است، این موضوع به عمر چهار ساله یک دولت محدود نمی‌شود، باید استراتژی بخش معدن در حوزه اکتشاف، استخراج، بهره‌برداری و فرآوری مورد بازبینی قرار گیرد و مسئولیت هرکدام از این مراحل برای سیاست‌گذار، مسئول اجرا و ناظر مشخص شود.اعتقاد ما بر این است که اکتشافات انجام شده، در طول همدیگر و تکمیل‌کننده نبودند یعنی دوباره کاری، صرف هزینه در مراحل اولیه و نه تکمیلی را شاهد بودیم. در واقع مرتباً دور و تسلسل اکتشافی داشتیم و تا به حال مراحل اکتشاف را با یک روش آزمون و خطا پیش رفتیم. این موضوع در چرخه اکتشاف سبب شده صنایع مختلف از جمله فولاد با مشکل جدی تامین مواد اولیه مواجه شوند.راهکار حل این مشکل چیست؟با توجه به اسناد بالا دستی وظیفه سیاست‌گذاری و نظارت بر اکتشافات کشور به صورت قانونی به سازمان زمین‌شناسی و اکتشافات‌معدنی کشور سپرده شده اما ابزار و قدرت آن نیز باید در اختیار این سازمان قرار گیرد. ما هیچ موقع نمی‌توانیم این ادعا را داشته باشیم که اجرا صرفاً باید توسط این سازمان صورت گیرد، زیرا ملزومات بسیاری نیاز دارد. اما زمانی که سیاست‌گذاری برنامه‌های اکتشافی در کشور به دلیل جلوگیری از دوباره‌کاری، صرف هزینه‌های مجدد و افزایش بازدهی اکتشافی، باید به صورت متمرکز در دولت انجام شود تا در نهایت بازدهی اکتشافات ارتقاء یافته و در طول همدیگر اجرا شوند. بهتر است امور مربوط به سیاستگذاری و نظارت بر روند اکتشاف بخش دولتی و خصوصی در این سازمان انجام گیرد.یکی دیگر از دغدغه‌های بخش معدن کشور و بحثی که در حال حاضرصنایع معدنی کشور مبتلا به آن هستند، طولانی شدن زمان تبدیل کانسار به معدن است این موضوع چه تاثیری بر تهیه مواد اولیه صنایع داشته است؟از ابتدای شکل‌گیری اکتشاف مواد معدنی تا زمانی که به بهره‌برداری برسند متوسط بین 10 تا 15 سال زمان بر اساس استانداردهای جهانی نیاز است ولی در کشور ما متوسط زمان تبدیل کانسار به معدن بالای ۲۵ سال است. یک سری کانسارها و معادن حتی به 60 تا 80 سال نیز می‌رسند ولی هنوز به بهره‌برداری نرسیدند و این نشان‌دهنده این مطلب است که دوباره‌کاری و صرف هزینه‌های غیر اقتصادی صورت می‌گیرد.در بخش‌هایی از پیشگامان و از اطلاعات آنها استفاده نکردیم، بنابراین مشکلات فعلی در کشور به وجود آمده و صنایع معدنی را درگیر کرده است. اولویت اصلی سازمان را در سال جاری با توجه به دغدغه‌های صنایع، تأمین مواد اولیه مورد نیاز آنها قرار دادیم. در مرحله اول پویش سنگ‌آهن را آغاز کردیم و از طریق طرح‌های آمایشی و اکتشاف سنگ آهن در کشور، متناسب با نیاز صنایعی که به ما مراجعه می‌کنند، اعلام آمادگی می‌شود تا در قالب تفاهم‌نامه‌ها و همکاری‌های دوجانبه اقدامات اساسی در این خصوص انجام گیرد.تفاهم‌نامه‌ای که با ذوب آهن اصفهان منعقد شده، چه ویژگی هایی دارد؟ویژگی آن این است که پروژه‌های مرتبط با سنگ آهن شناسایی شده و به صورت متمرکز بررسی می‌شوند. برای ذوب آهن اصفهان یک محدوده را به وسعت ۲۳ هزار کیلومتر مربع به مدیران مجموعه پیشنهاد کردیم که بررسی شود. ما این محدوده را امیدبخش می‌دانیم و جای کار زیادی دارد. با توجه به شواهد زمین‌شناسی و کانه‌زایی که در این محدوده وجود دارد باید اکتشاف با نگاه ویژه به ذخائر سنگ آهن شکل بگیرد.بر اساس برنامه‌ای که در نظر گرفته شده پیش‌بینی می شود در یک برنامه فشرده، بین ۱۲ تا ۱۸ ماه که البته امکان فشرده‌سازی زمان نیز وجود دارد بتوانیم ظرف مدت یک سال یا حتی کمتر به نتیجه برسیم. اگر این همکاری موثر واقع شد در فازهای بعدی بحث آمایش سنگ‌آهن را برای ذوب‌آهن اصفهان داریم. پیش‌بینی می‌شود خروجی قرارداد همکاری ما با شرکت ذوب‌آهن اصفهان به دو فاز بینجامد: فاز اول؛ قرار بر این است که در این محدوده ۲۳ هزار کیلومتر مربعی مناطقی که برای برداشت‌های ژئوفیزیک هوایی دارای اولویت هستند، به شرکت ذوب‌آهن معرفی کنیم. در قسمت دوم؛تکمیل چرخه اکتشاف مورد توجه قرار می‌گیرد.در صنایع این نیازسنجی به سنگ‌آهن از چه طریقی سنجیده می‌شود و چه فرآیندی را طی می‌کند؟ما از ابتدای سال ۹۹ که سال جهش تولید است با تکیه بر فعالیت‌های قبلی که در سازمان صورت گرفته و توان متخصصانمان در خصوص اکتشاف مواد معدنی، نقشه راه تدوین کردیم و به صورت خروجی‌های مختلفی طی سال‌های گذشته انتشار دادیم. بر این اساس شناسایی مواد معدنی و خاستگاه آنها مورد بررسی قرار می‌گیرد. با این کار هدف اصلی سازمان که بحث کاهش ریسک و  ورود بخش خصوصی به اکتشاف است را پیگیری کردیم. وقتی قرار است نیازسنجی اتفاق بیفتد باید به مطالعات قبلی، به روز کردن آنها و همچنین سفارش صنعتی که مواد اولیه را  نیاز دارد برگردیم.شرکت‌های معدنی بیشتر به سمت تکمیل زنجیره خودشان رفتند به نحوی می‌توان گفت از تخصص خودشان خارج شدند و درکنار معادن، شرکت‌های فولادی را تأسیس کردند دیدگاه شما در این خصوص چیست؟بحثی که در علم مدیریت و در کشورمان به صورت کلان پیگیری می‌شود، بحث «آمایش سرزمین» است. یعنی چه کسی در کجا بهتر است چه کاری انجام دهد؟ و این بهتر بودن و نسخه پیچیدن به ملزوماتی نیاز دارد یعنی محیط جغرافیایی مناسبی داشته باشد، دسترسی به منابع آبی، زیرساخت حمل‌ونقل‌و... وجود داشته باشد و در حالت کلی نیاز کشور به آن صنایع باید به طور کامل سنجیده و مشخص شود و سپس به فازهای دیگر ورود کنیم.آیا در حوزه پویش سنگ‌آهن مورد دیگری وجود دارد که بخواهید اشاره بفرمایید؟پویش سنگ آهن اولویت اول سازمان زمین‌شناسی و اکتشافات‌معدنی کشور در سال جهش تولید است و بدین صورت است که ما تکمیل چرخه اکتشاف را دنبال می‌کنیم و در نهایت پیشنهاداتی در دو حوزه اکتشافات عمقی و تفصیلی به بنگاه اقتصادی درخواست‌کننده می‌دهیم و سپس سایر فرایندها پیگیری می‌شود. باید تکمیل چرخه اکتشاف عمقی و «سیاست‌گذاری یکسان اکتشاف در کشور» را داشته باشیم تا بتوانیم از منابع معدنی به صورت بهینه در صنایع استفاده کنیم. پیش‌بینی می‌شود که ذخیره‌های بزرگ معدنی در کشور وجود دارد و تنها راه رسیدن به آن، اکتشافات سیستماتیک و عمقی در قالب سیاست‌گذاری واحد است. برای افزایش بازدهی و جلوگیری از دوباره‌کاری و تکمیل چرخه اکتشاف همه باید در طول حرکت کنند و نه در عرض.شرکت ذوب‌آهن اصفهان به حق، نقش  بسیار پررنگی در توسعه کشور و تحول صنایع معدنی داشته  که همه به آن واقف هستند. به سهم خودم از زحمات تک‌تک مدیران و متخصصین این شرکت مادر صنعتی تشکر و قدردانی می‌کنم و این ابراز امیدواری را از طرف خودم  و سازمان زمین‌شناسی و اکتشافات‌معدنی کشور دارم که با توجه به شروع فصل همکاری جدید با این شرکت انشاا... بتوانیم در آینده نزدیک تحولات خوبی را رقم بزنیم و در حوزه کشف ذخایر جدید معدنی و تأمین مواد اولیه مورد نیاز این شرکت نقش‌آفرین باشیم و روزی را  ببینیم که این کارخانه عظیم از تمام ظرفیت‌های خودش بتواند به صورت بهینه استفاده کند و شاهد شکوفایی فعالیت‌هایش باشیم.انتهای پیام/ب
به گزارش گروه اقتصاد بین الملل فارس، وال استریت ژورنال به نقل از یک منبع آگاه نوشت، در میانه بروز نشانه هایی از بازگشت تقاضا به سطح نرمال، گروهی از تولیدکنندگان نفت خام به رهبری عربستان در حال متقاعد کردن اعضای اوپک و هم پیمانانشان هستند تا در ماه آگوست، تولید خود را افزایش دهند.گروه اوپک پلاس قرار است از طریق ویدئو کنفرانس در روز چهارشنبه در مورد آینده تولید نفت صبحت کنند. این گروه در ماه آوریل توافق کردند در مجموع روزانه 9.7 میلیون بشکه در روز از تولید خود بکاهند زیرا شیوع کرونا از تقاضا برای نفت کاسته بود.به گفته منابع آگاه، اکنون عربستان و بیشتر شرکت کنندگان در این توافق از افزایش تولید حمایت می کنند. بر اساس پیشنهاد عربستان، اوپک پلاس 2 میلیون بشکه در روز از کاهش تولید کنونی کم می کند و این رقم به 7.7 میلیون بشکه در روز می رسد.یک منبع آگاه گفت: «اگر اوپک همچنان به دنبال کاهش تولید باشد تا قیمت ها را بالا نگه دارد؛ من فکر می کنم،  این خودکشی است.... و تلاش برای به دست آوردن سهم از بازار به وجود می آید.»خوش بینی نسبی تولیدکنندگان با گزارش روز جمعه آژانس بین المللی انرژی که نشان می دهد اثرات بد شیوع کرونا بر تقاضای برای نفت در جهان عبور کرده اما همچنان این دیدگاه وجود دارد که بازار در نیمه دوم سال 2020 به آرامی بهبود می یابد.انتهای پیام/
به گزارش خبرنگار اقتصادی خبرگزاری فارس، تحقیقات درباره استفاده از LPG به عنوان سوخت خودرو (اتوگاز) همزمان با راه‌اندازی اولین تأسیسات خانگی آن در سال 1912 آغاز شد و در سال 1928 برای اولین بار در آمریکا از ال.پی.جی به عنوان سوخت در موتور یک کامیون استفاده شد. روند استفاده از این سوخت رفته رفته افزایش یافت تا اینکه اکنون 27.5 میلیون خودرو در دنیا از این سوخت استفاده می‌کنند.در اواسط دهه هفتاد با افزایش تولید LPG در ایران، استفاده از آن در برخی خودروهای عمومی همچون تاکسی­ها مجاز شد و برای آن جایگاه­‌های اختصاصی نیز در نظر گرفته شد. اما با ادامه مصرف در خودروها مقدار گازمایع موجود جوابگوی تقاضای صاحبین خودرو نبود بنابراین تصمیم گرفته شد تا این سوخت از سبد سوخت کشور کنار گذاشته شود.اما اکنون از مجموع 18 میلیون تن تولید سالانه LPG  حدود 6 میلیون تن آن صادرات شده و 2 میلیون تن آن نیز در داخل کشور مصرف می‌شود. در نتیجه در حال حاضر حدود 10 میلیون تن LPG مازاد در کشور تولید می­شود که نیاز است برای استفاده مجدد آن در خودروها برنامه‌ریزی شود. با وجود این مقدار LPG مازاد و موانع تحریمی در برابر صادرات آن و همچنین با توجه به استقبال شدید مردم از این سوخت برای استفاده در خودرو‌ها، اما وزرات نفت این LPG مازاد را از صاحبین خودروها دریغ کرده و آن را در فلرها و خط لوله گاز می­‌سوزاند و هدر می‌دهد.*چرا اتوگاز سوختی ایمن برای استفاده در خودروها است؟از دلایل عمده وزارت نفت برای ممانعت از اعطای LPG برای استفاده در خودروها، ناایمن بودن استفاده اتوگاز در خودرو‌ها و وسایل حمل‌ونقل عمومی است. دلیلی که با مشاهده تجربه کشورهای مختلفی همچون ترکیه، کره، روسیه و ... در استفاده گسترده از LPG به عنوان اتوگاز و همچنین با مطالعه تحقیقات مختلف، به هیچ عنوان موجه به نظر نمی­‌رسد. در ادامه به بررسی 2 ابهام درباره ایمنی استفاده از اتوگاز در خودروها پرداخته می‌شود.1- ایمنی در حمل و نقل جاده‌ای LPG: یکی از ادعاها درباره غیرایمن بودن  LPG ناظر به خطرات ناشی از حمل این سوخت توسط تانکرها است. یعنی گفته می‌شود که حمل LPG نسبت به بنزین و گازوئیل خطرات بیشتری را در پی دارد. در این راستا تحقیقی که در سال 2016 در دانشگاه کولنا بنگلادش صورت گرفت که نشان می‌دهد این ادعا صحیح نیست. در این تحقیق به این موضوع اشاره شده است که LPG در مقایسه با سایر سوخت‌ها کاملاً بی‌‌خطر است. پروپان دمای احتراق بالایی (c°510-450) دارد ولی دمای احتراق بنزین c° 257 است. در نتیجه احتمال اشتعال خود به خودی LPG بسیار کم­تر از بنزین باشد.همچنین به گزارش اتحادیه صنعت تجارت LPG در انگلیس، بخار حاصل از LPG می‌­تواند مانند بنزین مشتعل شود، اما برخلاف بنزین، مخزن ذخیره LPG قوی است و دارای تعدادی سوپاپ اطمینان است که مانع از اشتعال آن خواهد شد. بنابراین خطرات ناشی از تبخیر LPG در مخازن استاندارد آن وجود ندارد.از طرفی در یک آزمایش در انگلیس ثابت شد که میانگین مدت زمان مهار آتش سوزی حاصل از LPG سه دقیقه کمتر از بنزین است. همچنین در آزمایشات جداگانه‌ای توسط سازمان تحقیقات علمی کاربردی هلند (TNO) این نتیجه حاصل شد که وسایل نقلیه LPG سوز در تصادف از وسایل بنزین‌سوز ایمن‌تر بودند. بخشی از این گزارش در تصویر زیر آمده است.* ایمن بودن اتوگاز به روایت مقالات و پژوهش‌های علمی معتبر2- ایمنی مخازن سوخت LPG در خودروها: برخی افراد مخازن ذخیره LPG در خودرو و همچنین سیستم سوخت رسانی اتوگاز در خودرو را غیر ایمن می‌­دانند. در بسیاری از کشورهای پیشرفته دنیا LPG به عنوان سوخت جایگزین در خودروها استفاده می‌­شود در حالی که خودروهایی که از مخزن و سیستم هدایت سوخت استاندارد گازمایع استفاده می­‌کنند کاملا بی‌­خطر هستند. درباره این مسئله نیز طبق تحقیقی که در سال 2002 انجام شد می‌­توان به این مورد اشاره کرد که مخازن LPG باید مقاوم در برابر ضربه شدید طراحی و ساخته شوند. این مورد در کشور ما نیز قابل اجراست و توانایی ساخت این مخازن در کشور وجود دارد.همچنین در این تحقیق به این موضوع ذکر شده است که وسایل نقلیه LPG سوز حداقل به اندازه وسایل نقلیه دیزلی و بنزینی ایمن هستند. در گزارش این تحقیق آمده است خودروهای پایه گاز سوز ال.پی.جی نسبت به خودروهای تبدیلی (غیراستاندارد) ایمن‌­تر هستند. خطر انفجار یا آتش سوزی هنگام استفاده از تلفن های همراه در وسیله نقلیه LPG بسیار کم است.سیستم های سوخت رسانی خودرو LPG سیستم­‌هایی به صورت مدار بسته­ هستند تا از نشت تصادفی LPG جلوگیری کنند. خطر نشت سوخت در مخزن و سیستم سوخت‌­رسانی LPG کم­تر از خطر یک دستگاه بنزین یا دیزل است. همچنین در این تحقیق به این موضوع نیز پرداخته شده است که  LPG فقط در صورت مخلوط شدن با هوا به نسبت های قابل اشتعال و در صورت وجود منبع احتراق، می سوزد و به خودی خود مشتعل نمی­‌شود.در ادامه متن اصلی و ترجمه بخشی از نتایج تحقیق آمده است:«ایمنی LPG و خطر انفجار یا آتش سوزی: بیش از 4 میلیون وسیله نقلیه LPG در حدود 30 کشور جهان مانند ژاپن، هلند، استرالیا، اتریش و ایتالیا با سوابق ایمنی اثبات شده در حال کار هستند. مخازن سوخت وسایل نقلیه LPG برای مقاومت در برابر ضربه شدید بدون پارگی طراحی شده است و می تواند در آتش سوزی وسیله نقلیه زنده بماند».«تجربه خارج از کشور نشان می دهد که وسایل نقلیه LPG حداقل به اندازه وسایل نقلیه دیزلی و بنزینی ایمن هستند. یک مشاور ارزیابی ریسک که به سفارش ما انجام شده است ، بررسی تجربه تصادف قبلی با وسایل نقلیه بنزین را انجام داد. مشاور دریافت که تصادفات ناچیزی در ارتباط با سیستم های سوخت وسایل نقلیه بنزین رخ داده است. 4 مورد تصادف با خودرو LPG در جاده گزارش شده است».«لازم به ذکر است که هر 4 مورد مربوط به وسایل نقلیه LPG تبدیل شده است، که در هنگ کنگ مجاز نیستند. ما فقط اجازه تولید وسایل نقلیه LPG سفارشی تولید شده توسط تولید کنندگان اصلی وسایل نقلیه را داده‌ایم که دارای استانداردهای ایمنی و عملکرد بسیار بالایی هستند».«مشاور ریسک ما تأیید کرده است که هیچ گونه تصادف در رابطه با سیستم سوخت خودروهای LPG که به صورت سفارشی ساخته شده اند نبوده است. خطر انفجار یا آتش سوزی در ارتباط با استفاده از تلفن‌های همراه در وسیله نقلیه LPG بسیار کم است. اولا، سیستم‌های سوخت خودرو LPG سیستم‌های بسته‌ای با ویژگی‌های ایمنی برای جلوگیری از انتشار تصادفی LPG هستند. خطر نشت سوخت کمتر از بنزین یا دیزل است. ثانیا، LPG فقط در صورت مخلوط شدن با هوا به نسبت‌های قابل اشتعال و در صورت وجود منبع احتراق می‌سوزد».*وزارت نفت مقصر اصلی وقوع حوادث غیرمترقبه خودروهای LPGسوز در ایرانهمچنین نگاهی به گزارش انجمن جهانی گاز پروپان (NPGA) بپردازیم. به گزارش این انجمن LPG ذاتاً یک سوخت بی­خطر است. دو عامل اصلی در ایمنی LPG نقش دارند. یکی محدودیت­های اشتعال آن است و دیگر اینکه مخزنی که LPG در آن نگهداری می­شود بسیار قوی و محکم است. اگر گاز محصور نتواند نشت کند، نمی­‌تواند سوزانده شود.LPG نسبت به بیش­تر سوخت‌­ها محدودیت بیش­تری در اشتعال‌پذیری دارد. حدود قابل اشتعال مخلوط LPG  با هوا 2.4 درصد تا 9.6 درصد است.  این بدان معنی است که وقتی غلظت LPG در هوا کم­تر از حدود 2.4 درصد یا بیش­تر از 9.6 درصد است ، مخلوط آن با هوا آتش نمی­‌گیرد. البته در صورتی که توده­ای از LPG در داخل یک محفظه حاوی اکسیژن نظیر خودرو یا بر روی زمین مشتعل شود، سطح مشترک توده LPG با هوا می‌­سوزد و این سوختن تدریجی خواهد بود و انفجاری رخ نمی‌­دهد.در یک نتیجه‌گیری کلی می‌­توان اتوگاز را سوختی کاملا بی­‌خطر دانست و با استفاده استاندارد از آن در خودروها هم در جهت جلوگیری از هدررفت مقدار مازاد تولیدی و هم برای کاهش آلودگی هوا در بسیاری از کلان­شهرها گام برداشت. در این بین به نظر می‌رسد که ادعای وزارت نفت مبنی بر غیرایمن بودن اتوگاز نه بر اساس مقالات پژوهشی و تجربه جهانی بلکه بر مبنای مشاهده حوادث پیش‌آمده در ایران باشد که این حوادث نیز ناشی از سیاست‌گذاری غلط وزارت نفت در ارائه جایگاه‌ها و امکان تست استاندارد مخازن LPG به متقاضیان بوده و در نتیجه این مشاهدات نیز نمی‌تواند مبنای قضاوت ایمن یا غیرایمن بودن اتوگاز قرار گیرد.بنابر آمار غیررسمی در حال حاضر تعداد 1 میلیون و 200 هزار خودرو LPG سوز در کشور وجود دارد که از جایگاه‌های غیررسمی و غیرمجاز و به رو‌ش‌های خطرناک و غیراستاندارد سوخت‌گیری می‌کنند و این موضوع باعث ایجاد حوادث غیرمترقبه شده  است. در این بین وقتی وزارت نفت حاضر به ارائه خدمات استاندارد به صاحبین خودروهای LPGسوز نیست چگونه می‌تواند آمار حوادث ایجاد شده را مبنای غیرایمن بودن اتوگاز تلقی کند.در این راستا اگر همانند بنزین و CNG استفاده از اتوگاز نیز توسط وزارت نفت به رسمیت شناخته شود و اماکن مجاز برای تبدیل و تست استاندارد آن‌ها در نظر گرفته شده و جایگاه‌‌های سوخت گازمایع نیز در سطح شهر برای آن‌ها اختصاص یابد؛ بنابر نتایج مقالات علمی و تجربه‌های جهانی قطعا استفاده از LPG ایمنی لازم برای استفاده به عنوان سوخت خودروها را خواهد داشت.انتهای پیام/
به گزارش خبرنگار اقتصادی خبرگزاری فارس، موضوع اخذ عوارض آزادراهی به صورت الکترونیک از حدود 2 سال پیش دنبال شد و پنج آزادراه کشور به سیستم اخذ عوارض الکترونیک مجهز شد.‌۲۸ اسفندماه سال ۹۷ بود که پرداخت عوارض آزادراه‌ها به صورت الکترونیکی و بدون توقف‌ در آزادراه‌هایی نظیر ‌تهران-قم، تهران-ساوه، کرج-قزوین و قزوین-زنجان عملیاتی شد.این طرح با هدف کاهش صف خودروها در ایام پیک و تسریع در جابه‌جایی‌ها، کاهش ایستایی خودروها در محل عوارضی، کاهش استهلاک خودرو و جاده در محل اخذ عوارضی در زمان ایستایی، توسعه فناوری‌های نوین در حوزه حمل‌ و نقل و سرعت‌بخشی، سهولت استفاده و ارتقای کیفیت در جهت شناسایی و وصول خودکار عوارض تردد در آزادراه‌های کشور آغاز شد‌. در این مدل، اخذ عوارضی کاملا به صورت الکترونیکی انجام می‌شود، پلاک‌ها با دوربین‌های مربوطه خوانده می‌شود و کاربر نیازی به توقف ندارد و به هیچ وجه دریافت نقدی هم وجود ندارد.‌در این سیستم تشخیص تردد خودرو‌ بر اساس دوربین‌هایی که در نقاط مختلف آزادراه‌ها نصب شده است، انجام می‌شود، ‌ترددها ثبت شده و اطلاعات پلاک به سامانه مرکزی ارسال می‌شود، مشخصات خودروهای ترددکننده با هر سرعتی که باشد، شناسایی می‌شود، بنابراین خودروها می‌توانند با حداکثر سرعت مجاز در آزادراه تردد کنند.در گام اول، رویه اخذ عوارض الکترونیک اینگونه بود که کاربر تا 48 ساعت پس از عبور از آزادراه، مهلت داشت با استفاده از یکی از چندین روش تعیین شده، نسبت به پرداخت عوارض آزادراهی که از آن عبور کرده است، اقدام کند.در این روش اگر کاربر تا 48 ساعت پس از عبور، عوارض آزادراهی را پرداخت نمی‌کرد، به صورت الکترونیک جریمه می‌شد.مدتی کوتاه پس از اجرای این روش، به دستور وزیر راه و شهرسازی، رقم جریمه بر این عدم پرداخت عوارض برداشته‌ و مقرر شد در صورت عدم پرداخت عوارضی پس از 48 ساعت، فقط درصدی محدود به کل رقم عوارضی پرداخت نشده توسط کاربر اضافه شود و آن رقم از آن پس تا زمان پرداخت، ثابت بماند.در این راستا برخی کاربران آزادراه‌ها با اطمینان از اینکه در صورت عدم پرداخت عوارضی، جریمه نمی‌شوند نسبت به پرداخت به‌موقع عوارض آزادراه، کم‌کاری کردند و همین امر به تدریج موجب شده است سرمایه‌گذاران آزادراهی، دریافت عوارض به صورت الکترونیک را موجب بروز ضرر و زیان برای خود بدانند.27 آذرماه 98 بود که محمد اسلامی، وزیر راه و شهرسازی، در برنامه «تیتر امشب» در این‌باره گفت: ‌‌پرداخت نکردن عوارضی آزادراه‌ها موجب می‌شود انگیزه سرمایه‌گذار‌ها را از دست بدهیم.به هر حال پنج آزادراه به سیستم اخذ عوارض الکترونیک مجهز شد و مقرر شده بود تا پایان 98 همه آزادراه‌های کشور ببه این سیستم مجهز شوند.روز 8 اردیبهشت 99 بود که معاون حمل و نقل وزیر راه و شهرسازی درباره عوارض آزادراهی اظهار داشت: برنامه ریزی کرده‌ایم تا پایان زمستان امسال همه گیت‌های عوارضی به سیستم اخذ عوارض الکترونیک مجهز شوند.به گفته شهرام آدم‌ نژاد، در این باره تفاهم‌نامه‌ای بین وزارت راه و شهرسازی و پلیس راه به امضا رسید و بخشی از آن عملیاتی شده است.اما کم‌کاری برخی کاربران در پرداخت عوارض در مهلت تعیین شده، موجب شده است استقبال سرمایه‌گذاران آزادراهی از این سیستم پرمزیت، کاهش یابد.برای نمونه در حال حاضر در باند برگشت آزادراه تهران-شمال (مسیر شهرستانک به تهران) اخذ عوارض به صورت الکترونیک انجام نمی‌شود و نقدی است یا در آزادراه تهران-پردیس شاهد دریافت عوارض به صورت نقدی هستیم.* ضرورت دارد اهرم‌های پرداخت به‌موقع عوارض الکترونیک فعال شوددر این‌باره منصور رفیع اکرمی، مدیرعامل سابق آزادراه تهران-پردیس، به خبرنگار اقتصادی خبرگزاری فارس گفت: در بحث ساخت آزادراه‌ قانون‌گذار اینگونه دیده است که در کنار راه‌های موجود، این مسیر احداث شود و مردمی که عبور می‌کنند حق انتخاب دارند و این اولین شرط احداث آزادراه است.وی با بیان اینکه وزارت راه و شهرسازی به دنبال بست سیستم پرداخت الکترونیک عوارض در همه آزادراه‌ها است، افزود: از سوی دیگر سیستم اخذ عوارض طبق پیمایش دنبال می‌شود یعنی به میزانی که خودرو در آزادراه سیر و تردد دارد، پرداخت عوارضی به همان میزان (‌به صورت پیمایشی) انجام می‌شود و این هم روش مناسبی است.مدیرعامل سابق آزادراه تهران - پردیس ادامه داد: ‌در همه دنیا موضوع پرداخت الکترونیکی عوارض آزادراهی در حال بسط و گسترش است، زمانی که اینجانب مدیرعامل آزادراه تهران - پردیس بودم، برای اولین‌بار پرداخت الکترونیک به صورت گسترده در این آزادراه انجام شد و زمانی که افتتاح شد، چون هم درباره فرهنگ‌سازی آن کار شده بود و هم مشوق‌هایی درنظر گرفتیم و هم پشتوانه اجرایی داشت، کار به خوبی پیش رفت، ما با ناجا توافقنامه‌ای امضا کردم، بدین مضمون که اگر کسی در پرداخت عوارض الکترونیک تا 48 ساعت کم‌کاری می‌کرد، اطلاعات خودروها به بانک اطلاعاتی مربوطه ارسال می‌شد و در ابتدا برای فردی که عوارضی را پرداخت نکرده است پیامکی مبنی بر فرصت 48 ساعته برای پرداخت عوارض ارسال می‌شد و اگر این پرداخت انجام نمی‌شد، جریمه صورت می‌گرفت.رفیع اکرمی بیان کرد: مهم این است که این اخطار به موقع برای فرد خاطی ارسال و جریمه هم به موقع انجام شود و همین امر موجب می‌شد در آزادراهی در تهران - پردیس مشکلی از نظر پرداخت عوارض الکترونیک نداشته باشیم.وی ادامه داد: درواقع اهرم دیگری در این باره که باید مورد توجه باشد، هماهنگی با ناجا برای امکان جریمه به موقع خاطیان است تا بدین ترتیب مشکلی برای مردمی که پرداخت الکترونیک را انتخاب می‌کنند، در آینده رخ ندهد.مدیرعامل سابق آزادراه تهران - پردیس گفت: قطعاً اگر کاربر بداند که پس از مهلت مقرر در صورت عدم پرداخت عوارضی، رقم آن عوارضی دو برابر می‌شود و جریمه خواهد شد (که قانون و آئین‌نامه آن هم موجود است) نسبت به پرداخت به موقع اقدام خواهد کرد، در حالی که در حال حاضر فقط یک پیامک به کاربر مبنی بر پرداخت عوارض ارسال می‌شود.* ساخت آزادراه برای سرمایه‌گذار جذاب است اگر...رفیع اکرمی اضافه کرد: در حال حاضر طبق قانون دولت درصدی از بودجه عمرانی را به ساخت آزادراه اختصاص می‌دهد و بخشی دیگر توسط سرمایه‌گذار تأمین می‌شود، حال اگر طبق فهرست قراردادها، سودهای تضمین شده دولت به سرمایه‌گذاران برنگردد، استقبال سرمایه‌گذاران برای ساخت آزادراه را نخواهیم داشت.وی افزود: ‌نسبت به سرمایه‌گذاری‌های دیگری که انجام می‌شود، سرمایه‌گذاری در آزادراه جاذبه خوبی برای سرمایه‌گذاران دارد و هرکدام از این قراردادها چند درصد بالاتر از تورمی که اعلام می‌شود خواهد بود، زمانی همین آزادراه تهران - پردیس سود 22 درصد برای سرمایه‌گذار درنظر گرفته شده بود و در شرایطی که این اطمینان سود وجود دارد، بهترین حالت برای سرمایه‌گذار خواهد بود، ضمن آنکه آئین‌نامه و قانون از سرمایه‌گذار حمایت می‌کند.مدیرعامل سابق آزادراه تهران - پردیس اضافه کرد: اگر دولت نتواند وظایف خود را به خوبی انجام دهد، بخش خصوصی رغبتی برای سرمایه‌گذاری نخواهد داشت.* پرداخت به‌موقع عوارض‌ مشوقی برای سرمایه‌گذارهای آزادراهیرفیع اکرمی گفت: بحث عوارض الکترونیک آزادراهی بیش از یک سال است که مطرح شده است و به خوبی از سوی مردم استقبال شد، ولی ضرورت دارد که پرداخت عوارض نیز به موقع انجام شود و این نگرانی مبنی بر بازگشت اصل سرمایه و سود برای سرمایه‌گذار رفع شود، به هر حال آئین‌نامه و قانون در این باره به سرمایه‌گذار تضمین داده است و هیچ دغدغه‌ای برای سرمایه‌گذار وجود ندارد که ضرورت دارد در این حوزه دولت و ناجا همکاری خوبی داشته باشند.مدیرعامل سابق آزادراه تهران - پردیس بیان کرد: ضرورت دارد دولت نقش نظارتی خود را در حوزه آزادراهی افزایش دهد، ضمن آنکه در حوزه نگهداری آزادراه‌ها دقت بیشتری داشته باشد.بنابراین گزارش هزینه های سنگین ساخت آزادراه و رقم محدود بودجه عمرانی، دولت‌ها را به سمت جذب سرمایه‌گذاری بخش خصوصی برای ساخت آزادراه‌ها کرده است، بدین ترتیب آزادراهی با سرمایه‌گذاری 50 تا 100 درصدی بخش خصوصی ساخته می شود، و در مدت زمان مشخص که توسط شورای اقتصاد تعیین می‌شود، با اخذ عوارض بازگشت سرمایه دارد و پس از استهلاک سرمایه سرمایه‌گذار، آزادراه به دولت بر می‌گردد.در این راستا لازم است مشوق‌های مناسبی برای جذب سرمایه‌گذار وجود داشته باشد تا به عنوان مثال 10 هزار میلیارد تومان نقداً برای ساخت یک آزادراه اختصاص دهد و در طول 15 سال با دریافت 5000 تومان عوارضی از هر خودرو، بازگشت سرمایه به همراه سود، داشته باشد. قطعا پرداخت به‌موقع عوارض آزادراهی در کنار مزیت‌هایی که درباره اخذ عوارض الکترونیک قید شد، مشوقی مناسب برای سرمایه‌گذاران در سرمایه‌گذاری آزادراهی خواهد بود.انتهای پیام/
به گزارش خبرگزاری فارس، سایت «گل پوینت» پرتغال امروز به آنالیز بازیکنان تاثیرگذار در گلزنی تیم هایشان در فصل 2019-2020 پرداخت که نکته جالب در این آنالیز صدرنشینی 2 مهاجم ایرانی شاغل در این لیگ بود.مهرداد محمدی، مهاجم آوس که تیمش به دسته پایین تر سقوط کرده، صدرنشین این آمار تاثیرگذاری در گل های زده تیمش بود. اگرچه آوس گل های بسیار کمی در این فصل به ثمر رسانده ولی محمدی با مشارکت در 64 درصد تمام گل های تیمش صدرنشین شد.مهدی طارمی، مهاجم ریوآوه که فصلی رویایی را به همراه تیمش پشت سرمی گذارد با مشارکت در 62 درصد گل های تیمش در این فصل در رده دوم تاثیرگذاترین بازیکنان فصل لیگ پرتغال قرار گرفت.انتهای پیام/
به گزارش خبرگزاری فارس، سایت «کالچو مرکاتو» ایتالیا خبر داد المعز علی، ستاره تیم ملی قطر و عضو باشگاه الدحیل پیشنهاد رسمی از باشگاه تاتنهام انگلیس دریافت کرد.آقای گل جام ملت های آسیا 2019 امارات بلافاصله پیشنهاد تاتنهام را رد کرد. المعز علی یکی از پدیده های فوتبال قطر است که در قهرمان کردن تیم ملی کشورش در جام ملت های آسیا 2019 نقش موثری داشت.الدحیل یکی از رقبای پرسپولیس در مرحله گروهی لیگ قهرمانان آسیا 2020 است. بازی رفت این دو تیم با نتیجه 2 بر صفر به نفع تیم قطری به پایان رسیده بود.انتهای پیام/
نادر مرادی در گفت‌وگو با خبرنگار ورزشی خبرگزاری فارس در خصوص پیگیری تمریناتش و برگزاری اردوها تیم ملی پاراوزنه‌برداری، اظهار داشت: چون تجهیزات و امکانات وزنه‌برداری ندارم به صورت سبک در خانه تمرین می‌کنم تا تکلیف برگزاری اردوها روشن شود. چند روز قبل با سرمربی تیم ملی صحبت می‌کردم، عنوان کرد؛ فدراسیون جانبازان و معلولین و کمیته ملی پارالمپیک قول دادند اردوها را برگزار کنند ولی تا به الان که همه چیز در حد حرف است و عملی نشده است.دارنده مدال طلای پارالمپیک 2012 لندن با اشاره به اینکه چند ماه اخیر مسئولان حمایتی از ورزشکاران پارالمپیکی نداشتند، تاکید کرد: در این شرایط انتظار داشتیم مسئولان بیشتر هوای ما را داشته باشند، اگر هر اتفاقی هم افتاده باید از ورزشکارانشان حمایت کنند و احوال بچه‌ها را بپرسند و اگر مشکلی هم دارند به دادشان برسند. همه باشگاه‌های دولتی و خصوصی تعطیل شده است، من ورزشکار تیم ملی کجا باید تمرین کنم؟نایب قهرمان بازیهای پاراآسیایی، افزود: در این وضعیت نیز ستاد مبارزه با کرونا در ورزش اجازه تمرین اردویی را نمی‌دهد، از فدراسیون درخواست داشتم میله، وزنه، میز و تجهیزات رابه صورت امانت در اختیارم بگذارند تا در خانه تمرین کنم و آمادگی خودم را حفظ کنم و بعد از بازگشایی باشگاهها، وسایل را برگردانم ولی متاسفانه قبول نکردند. ولی با این شرایط اقتصادی بد که نمی‌توانم 70 میلیون تجهیزات وزنه‌برداری بخرم.مرادی در مورد اینکه شغل ثابتی ندارد، گفت: هم اکنون در اسنپ مسافرکشی می‌کنم و حتی الان مسافر را پیاده کردم و با شما صحبت می‌کنم. ورزشکار تیم ملی تا وقتی که اردو و مسابقه باشد، مورد حمایت ستاد بازیهای پارالمپیک است و در تعطیلی اردو حمایت مالی از اردونشینان تیم ملی صورت نمی‌گیرد.ملی پوش پاراوزنه‌برداری کشورمان با اشاره به اینکه در این شرایط همگیری بیماری کرونا برگزاری لیگ برتر فوتبال خطرناک‌تر از برپایی اردوهایی تیم ملی است، خاطرنشان کرد:  لیگ برتر فوتبال در حالی برگزار می‌شود که اعضای تیمها در تمرینات و بازیها خیلی زیاد با هم برخورد و تماس دارند. برای حضور در محل برگزاری مسابقات، از این شهر به آن شهر سوار هواپیما می‌شوند. ولی وقتی کسی وارد اردو می‌شود و تستش منفی است و از محل تمرین خارج  نمی‌شوند، آیا خطر ابتلاع ویروس کرونا در برگزاری اردو  بیشتر است یا فوتبال؟وی ادامه داد: لابی و فشاری برای فوتبال وجود دارد که باید حتما برگزار شود کرونا  اگر کسی هم کرونا گرفت هم ایرادی ندارد. متاسفانه چرا ستاد مبارزه با کرونا قبول نمی‌کند اردوها برگزار شود، احتمالاً خواسته‌ای وجود ندارد. ولی در این شرایط فقط ورزشکار تیم ملی لطمه می‌خورد.انتهای پیام/
به گزارش خبرگزاری فارس، 2 روز قبل تیم فوتبال لیدزیونایتد مجوز صعود به لیگ برتر انگلیس را کسب کرد. تیم قدیمی جزیره که توسط مارچلو بیلسا هدایت می شود، با بازگشت به لیگ برتر، برنامه های بزرگی را مدنظر دارد.آنگوس کینر، مدیر اجرایی باشگاه لیدز در این مورد گفت: اکنون در حال جشن گرفتن به خاطر صعود هستیم. ما بار دیگر در جایی قرارگرفته ایم که به آن تعلق داریم.وی افزود: لیدز تیمی درجه دو نیست. بلکه باید همیشه در لیگ برتر باشد. چالش های واقعی ما اکنون در حال شروع هستند. حرف ما این است که بنیان تیم را تقویت کنیم. هدف مان این است که در جمع 6 تیم بالای جدول قرارگیریم.کینر تصریح کرد: لیدز آمده که برای همیشه لیگ برتری بماند. حتی باید به لیگ قهرمانان اروپا راه پیداکند. این دورنمای ما برای آینده است.لیدزیونایتد که در سال 1919 تاسیس شد، بعد از 16 سال به لیگ برتر راه یافته است.انتهای پیام/
به گزارش خبرگزاری فارس، فصل اخیر رقابت‌های لالیگا شب گذشته به پایان رسید و در پایان این تیم فوتبال رئال مادرید بود که بالاتر از بارسلونا موفق شد عنوان قهرمانی را بدست آورد.در رده سوم اتلتیکو مادرید ایستاد و جایگاه چهارم را سویا به خود اختصاص داد. ویارئال هم مکان پنجم را کسب کرد.اسامی تیم منتخب به شرح زیر است:دروازه‌بان: فرناندز (لوانته)مدافعان: راموس، کارواخال (رئال مادرید)، پیکه (بارسلونا) و سرخیو رگیلون (سویا)هافبک‌ها: مرینو (سوسیه‌داد)، نیگوئز (اتلتیکو مادرید)، کاسیمیرو (رئال مادرید) و مسی (بارسلونا)مهاجمان: بن زما (رئال مادرید) و مورنو (ویارئال)انتهای پیام/
به گزارش خبرگزاری فارس، امشب از ساعت 21:30 برایتون میزبان نیوکاسل است. ترکیب برایتون در این بازی اعلام شد و مشخص شد که علیرضا جهانبخش بازیکن ایرانی از فهرست تیم برایتون کنار گذاشته شده است.برایتون در حال حاضر با 37 امتیاز در رده شانزدهم قرار دارد و نیوکاسل هم با 43 امتیاز در رده سیزدهم ایستاده است.انتهای پیام/
به گزارش خبرگزاری فارس و به نقل از روابط عمومی فدراسیون انجمنهای ورزشی، این رقابتها در ۴ استایل ( وای کرو - شادو بوکس- مکس فیت و ایرو فیت ) با استاندارهای فدراسیون جهانی موی تای (ایفما) در تمامی رده‌های سنی و از سنین ۱۰ سال تا پیشکسوتان ( بالای چهل سال) و در دو بخش بانوان و مردان برگزار می‌شود.مرحله مقدماتی این مسابقات با ارسال فیلم و کلیپ و در مراحل ۱/۸ تا فینال بصورت آنلاین برگزار می‌گردد.گفتنی است نفرات برتر این مسابقات جهت شرکت در رقابتهای جهانی موی تای که اواخر شهریور ۹۹ و بصورت مجازی برگزار می شود انتخاب و معرفی خواهند شد.انتهای پیام/
به گزارش خبرگزاری فارس، فصل اخیر رقابت‌های لالیگا شب گذشته به پایان رسید و در پایان این تیم فوتبال رئال مادرید بود که بالاتر از بارسلونا موفق شد عنوان قهرمانی را بدست آورد.این در شرایطی بود که لیونل مسی فوق ستاره آرژانتینی بارسلونا در این فصل هم برترین گلزن مسابقات لقب گرفت و هم موفق شد عنوان بهترین پاسور (پاس گل دهنده) را به خود اختصاص دهد.بر این اساس سایت امتیازدهی هواسکورد لیونل مسی را به عنوان بهترین بازیکن فصل رقابت‌های لالیگا معرفی کرد.مسی با کسب نمره 8.71 بالاتر از ستارگانی نظیر کاسیمیرو، کریم بن زما دو ستاره رئال مادرید، لوئیس سوارز مهاجم بارسلونا و میکل مرینو ایستاد.فوق ستاره آرژانتینی 25 گل به ثمر رساند و 21 پاس گل برای هم‌تیمی‌های خود مهیا کرد.وی در تمامی بخش‌های مدنظر این سایت امتیازدهی در رتبه اول قرار گرفت.در رده دوم کاسیمیرو هافبک رئال با 7.47 امتیاز در رده دوم ایستاد.کریم بن زما نمره 7.44 در جایگاه سوم قرار گرفت.انتهای پیام/
به گزارش خبرگزاری فارس، 16 سال پیش در سال 2004 دیدیه دروگبا مهاجم گلزن ساحل عاجی به تیم فوتبال چلسی پیوست.وی با آبی‌های لندن در 10 فینال، 9 گل زد و 8 قهرمانی بدست آورد. دروگبا در سال 2004 از مارسی راهی چلسی شد.این ستاره گلزن تا سال 2012 در تیم لندنی حضور داشت.البته دروگبا یک بار دیگر در سال 2014 به چلسی بازگشت و یک سال در این تیم حضور داشت.وی در کارنامه خود به همراه چلسی یک قهرمانی در لیگ قهرمانان اروپا، 4 قهرمانی در لیگ برتر انگلیس، 4 قهرمانی در جام حذفی انگلیس، 2 قهرمانی لیگ کاپ و 2 قهرمانی در جام خیریه را در کارنامه دارد.بلیچر ریپورت طرحی در این باره را منتشر کرده است.انتهای پیام/
به گزارش خبرگزاری فارس، شبکه «اسکای اسپورت» ایتالیا خبر داد باشگاه اینتر مذاکرات خود را با هلاس ورونا برای جذب ماراش کومبولا، مدافع آلبانیایی این تیم آغاز کرد.کونته روی این بازیکن جوان و آینده دار ورونا برنامه ریزی کرده تا خط دفاعش را تقویت کند. البته نراتزوری تنها مشتری مدافع 20 ساله نیست بلکه یوونتوس و لاتزیو نیز به دنبال او هستند.اینتر اکنون با کسب 71 امتیاز در رده دوم سری آ قرار دارد. یوونتوس با کسب 77 امتیاز صدرنشین است. کونته برای فصل آینده برنامه ریزی کرده تا با جذب بازیکنان توانمند بتواند زنجیره قهرمانی های متوالی بیانکونری را قطع کند.انتهای پیام/ا
به گزارش خبرگزاری فارس، تیم فوتبال آث میلان بامداد امروز(یکشنبه) در هفته سی و چهارم سری آ ایتالیا میزبان بولونیا بود که با نتیجه پرگل 5 بر یک به پیروزی رسید.چالهان اوغلو بعد از این پیروزی پرگل در مصاحبه با شبکه «اسکای اسپورت»، گفت: پیولی مربی بزرگی است، او برای من و تیم اهمیت زیادی دارد. ما خوش شانس هستیم که چنین مربی بزرگی داریم.وی افزود: دیدارهای زیادی را به این شکل بازی کردیم. ما در این بازی خسته بودیم ولی قدرتمان را نشان دادیم. بولونیا همیشه بازی خوبی انجام می دهد و این عملکرد رقیب باعث سختی کارمان شد. در این بازی فشار زیادی روی رقیب آوردیم و موفق شدیم فرصت های زیادی خلق کنیم و به گل های زیادی برسیم.هافبک میلان ادامه داد: می توانیم این را بگویم که من برای پیولی بازی می کنم. او برای من و تمام اعضای تیم اهمیت زیادی دارد. از اینکه با چنین مربی بزرگی کار می کنیم، خوشحال هستیم.انتهای پیام/ا
به گزارش خبرگزاری فارس، شب گذشته آرسنال بردی بسیار ارزشمند کسب کرد. توپچی های لندن موفق شدند 2 بر صفر در دیدار نیمه نهایی جام حذفی انگلیس موسوم به اف.ای کاپ منچسترسیتی را شکست دهند.داوید لوییس بعد از برد تیمش و راهیابی به بازی نهایی اظهار داشت: مقابل یکی از بهترین تیم های جهان نتیجه بسیار خوبی را کسب کردیم. می دانستیم مقابل این حریف چگونه باید بازی کرد تا به نتیجه رسید. از فرصت های که کسب شد، نهایت استفاده را کردیم که گل بزنیم.او در مورد تیمش عنوان کرد: ما مربی بزرگی داریم اما نمی توانیم ناگهان از صفر به 100 برسیم. باید گام به گام پیش برویم. تیم جو بسیار خوبی دارد و بابت این برد بسیار خوشحالم. با این نتیجه مشخص کردیم که استحقاق کسب یک عنوان را در فصل جاری داریم.در این بازی هر دو گل توپچی های لندن توسط پیرامریک اوبامیانگ زده شد.انتهای پیام/
به گزارش خبرگزاری فارس،کمیسیون ورزشکاران کمیته بین‌المللی المپیک (IOC) در نظر دارد با راه‌اندازی یک نظرسنجی مشاوره خود را در مورد اعتراضات در بازی‌های المپیک گسترش دهد تا بازخورد تعداد بیشتری از ورزشکاران را به دست آورد.دانکا بارتکووا معاون دبیر کمیسیون ورزشکاران در این باره اعلام کرد قرار است این نظرسنجی تا پایان تابستان منتشر شود. این نظرسنجی به این کمیسیون اجازه می‌دهد تا پاسخ ورزشکاران را به طور مستقیم دریافت کند.فشارها به IOC در خصوص قانون 50 منشور المپیک بسیار زیاده شده است. این قانون هر گونه تبلیغ سیاسی، مذهبی و اعتراضات سیاسی را در بازی‌های المپیک ممنوع کرده است.به دنبال کشته شدن جورج فلوید شهروند آمریکایی توسط یک پلیس، اعتراضات گسترده‌ای در جهان علیه نژادپرستی صورت گرفت.IOC ماه گذشته اعلام کرد، کمیسیون ورزشکاران مذاکراتی را با ورزشکاران سراسر جهان خواهد داشت تا راه‌های مختلفی را برای اینکه چگونه ورزشکاران المپیک می‌توانند حمایت خود را از اصول مندرج در منشور المپیک اعلام کنند، بررسی کند.دانکا بارتکووا در این باره گفت: این نظرسنجی به کمیسیون این امکان را می‌دهد تا به تعداد بیشتری از نظرات ورزشکاران برسد تا پیشنهادات خود را در مورد قانون بحث برانگیز ارزیابی کند.انتهای پیام/ا
به گزارش خبرگزاری فارس، هفته قبل مراحل یک چهارم نهایی و نیمه نهایی لیگ قهرمانان اروپا قرعه کشی شد. در دور یک چهارم پاری سن ژرمن، تیم پرستاره و قدرتمند فرانسوی با آتالانتا دیدار می کند. «ریمون دومنش» معتقد است پاریسی ها می توانند به راحتی از سد حریف ایتالیایی عبور کنند.مربی تیم ملی فرانسه در سال های 2004 تا 2010 به همین خاطر گفت: بدون توجه به نتیجه بازی آتالانتا با ورونا، درک نمی کنم چرا باید این تیم ایتالیایی پاری سن ژرمن را اذیت کند.وی که تیم فرانسه را به مقام نایب قهرمانی جهان در سال 2006 رساند، افزود: آتالانتا در دفاع بسیار ضعیف و شکننده است. سن ژرمن از این نقطه ضعف می تواند نهایت استفاده را کند.دیدار سن ژرمن و آتالانتا در تاریخ 12 اوت (22 مرداد 99 ) در لیسبون پرتغال انجام خواهد شد.انتهای پیام/ا
به گزارش خبرگزاری فارس، در ماه های اخیر خبرهای که در مورد ویلیان گزارش شده، حکایت از این موضوع داشته که وی در پایان فصل بعد از 7 سال آبی پوشان را ترک می کند.در واقع قراردادش با تیم استمفورد بریجی به پایان می رسد و  به عنوان بازیکن آزاد  می تواند به تیمی دیگر ملحق شود.البته در مورد آینده، فوروارد 31 ساله در مصاحبه ای که با سایت گل داشت، گفت تنها در یک صورت امکان ماندن و ادامه همکاری با چلسی وجود دارد.او عنوان کرد: شایعات زیادی به گوش می رسد که تیم های زیادی دنبال همکاری با من هستند. باید بگویم تا به این لحظه هیچ پیشنهاد جدی دریافت نکرده ام.وی افزود:کلا آدم صبوری هستم. منتظر می مانم تا ببینم اوضاع چه می شود.ویلیان در مورد شانس ادامه حضورش در چلسی گفت: باشگاه در یک صورت علاقمند است که با من به همکاری ادامه دهد. چلسی روی امضای قراردادی 2 ساله تاکید دارد اما شرط من امضای قراردادی 3 ساله است. به خاطر این اختلاف، توافقی با چلسی حاصل نشده است.ویلیان در فصل جاری در 43 بازی برای تیم استمفورد بریجی حضور داشته که 11 گل زده و 9 پاس گل نیز داده است.انتهای پیام/
به گزارش خبرگزاری فارس، الکساندر لوچی، مدیر برنامه لئوناردو بونوچی مدافع یوونتوس از دلیل جدایی موکلش از میلان و بازگشت به یوونتوس پرده برداشت.بونوچی در سال 2018 یوونتوس را به مقصد میلان ترک کرد. مدافع ایتالیایی بعد از یک فصل بازی روسونری دوباره به بیانکونری برگشت و تنها یک سال برای میلانی ها بازی کرد.لوچی در مصاحبه با نشریه «tutto juve» ایتالیا، گفت: قبول رفتن از یوونتوس تصمیم بسیار سختی برای هر بازیکن است. بونوچی در آن زمان از داخل باعث اذیت می شد به همین خاطر تصمیم گرفت تا راهی میلان شود.وی افزود: وقتی میلان به بونوچی پیشنهاد داد این انتقال محال بود اما او می توانست پردرآمدترین بازیکن سری آ شود. او می خواست بحران بوجود آمده از سوی هواداران یووه را حل کند و به تیمی برود که در تابستان بیش از 200 میلیون یورو هزینه کرده بود تا قهرمان سری آ شود.مدیر برنامه ستاره ایتالیایی ادامه داد: بونوچی قبل از اتمام فصل با من صحبت کرد و از سختی های خود در طول این فصل گفت. او تصمیم گرفته بود تا دوباره به خانه اش یوونتوس برگردد. او از حیث شخصی و عملکرد سال سختی را با روسونری گذارند.انتهای پیام/
به گزارش خبرنگار ورزشی خبرگزاری فارس، شب گذشته در جریان بازی تیم های پرسپولیس و فولاد مهدی ترابی دچار مصدومیت شد. این بازیکن دقیقه 58 از ناحیه همسترینگ دچار مصدومیت شد و نتوانست به بازی ادامه دهد.این بازیکن قرار است امروز MRI بگیرد تا میزان مصدومیتش مشخص شود اما به احتمال زیاد به بازی هفته بیست و ششم مقابل نفت مسجد سلیمان نمی رسد. این بازی روز جمعه هفته جاری در مسجد سلیمان برگزار می شود.انتهای پیام/ا
فاطمه خمسه در گفت‌وگو با خبرنگار ورزشی خبرگزاری فارس، درباره انتخابش به عنوان سرمربی تیم ملی والیبال نوجوانان و ملغی شدن این حکم در یک ماه گذشته، اظهار داشت: بهمن ماه سال گذشته بود که به من گفتند داورزنی قرار است با من صحبتی داشته باشد. وقتی با او جلسه برگزار کردم مرا به عنوان سرمربی تیم ملی نوجوانان انتخاب کرد. من از لطف و اعتماد رئیس فدراسیون تشکر می‌کنم.وی افزود: قرار بود اردوها از هفته اول اسفند آغاز شود اما به دلیل شیوع ویروس کرونا لغو شد. یک ماه پیش آقای تقوی با من تماس گرفت و گفت به دلیل لغو مسابقات آسیایی حکم من هم به عنوان سرمربی ملغی می‌شود. قطعا این تصمیم از سوی رئیس فدراسیون بوده اما دلیل آن را نمی‌دانم چون مسابقات نوجوانان و جوانان تا جایی که می‌دانم لغو نشده و به زمان دیگری موکول شده است.سرمربی تیم ملی نوجوانان در خصوص اینکه آیا برای برگزاری اردوها استعدادیابی صورت گرفته بود، یادآور شد: این کار از طریق کارگروهی که در فدراسیون بود صورت گرفت. لیستی را با نفرات زیاد در اختیار من گذاشتند اما اردوها برگزار نشد. فکر می‌کنم مسابقات آسیایی بهمن یا اسفند برگزار شود اما با این شرایط کرونا امکان برگزاری اردو وجود ندارد.خمسه در پاسخ به این سوال که آیا امسال در لیگ برتر حضور خواهد داشت، عنوان کرد: من چند پیشنهاد داشتم، تا این هفته وضعیت من مشخص خواهد شد.وی همچنین درباره برنامه‌هایی که فدراسیون گذاشته از جمله تعیین جایزه برای تیم‌های اول تا سوم لیگ بانوان، گفت: این اتفاق کار جدیدی است. نمی‌گویم مبلغ بالاست اما می‌تواند برای انگیزه تیم‌ها خوب باشد. در خصوص سهمیه‌بندی هم قبلا این کار انجام شده بود اما به نظرم باید تعداد را کمتر می‌کردند. با این تعدادی که مشخص کرده‌اند این بازیکنان در 2-3 تیم پخش می‌شوند. فکر می‌کنم همه بازیکنان نیاز به بازی دارند و تا زمانی که بازی نکنند نمی‌توانند به تیم ملی هم کمک کنند.انتهای پیام/ا
به گزارش خبرگزاری فارس، این روزها احتمال برکناری کیکه ستین، سرمربی بارسلونا به دلیل ناکامی در لالیگا و تقدیم قهرمانی به رئال مادرید در رسانه ها مطرح می شود.در همین راستا فلوران تورچوت، خبرنگار معروف فرانسوی و در مصاحبه با نشریه «اکیپ فرانسه»درباره آینده ستین، گفت: این طبیعی است که بارتامئو با ستین جلسه برگزار کند. چون همه به دنبال این هستند تا نتایج بهتر شود. این جلسه برای بهبود وضعیت بارسلونا در آینده است.وی درباره احتمالی جانشینی ژاوی به جای ستین، گفت: ژاوی در تابستان هدایت بارسلونا را برعهده نمی گیرد. او تا تابستان سال آینده منتظر می ماند تا ویکتور فونت به عنوان رئیس بارسلونا انتخاب شود. قرار است انتخابات جدید ریاست باشگاه بارسلونا در سال 2021 برگزار شود. در صورت انتخاب فونت به جای بارتامئو بدون شک ژاوی به عنوان سرمربی جدید بارسلونا انتخاب می شود.انتهای پیام/ا
به گزارش خبرگزاری فارس، نشریه «الریاضیه» عربستان خبر داد باشگاه النصر عبد الله الشنقیطی، مدافع تیم دسته اولی الانصار را با قراردادی 3 ساله به اررزش یک میلیون ریال(6 میلیارد تومان) به خدمت گرفت.این چهارمین خرید النصر در هفته گذشته برای تقویت بینیه تیمش بود. همچنین این باشگاه و فدراسیون عربستان موافقت AFC  را برای شرکت دادن بازیکنان جدید در لیگ قهرمانان آسیا 2020 گرفتند.النصر یکی از رقبای سپاهان در مرحله گروهی لیگ قهرمانان آسیا است. شاگردان قلعه نویی در اولین بازی خود بعد از ایام کرونا باید در تاریخ 25 شهریور به مصاف این تیم عربستانی برود.انتهای پیام/ا
به گزارش خبرگزاری فارس، تیم فوتبال آث میلان بامداد امروز(یکشنبه) در هفته سی و چهارم سری آ ایتالیا میزبان بولونیا بود که با نتیجه پرگل 5 بر یک به پیروزی رسید.پیولی بعد از این پیروزی، گفت: تیم از عملکرد خود در این بازی لذت می برد. هر چقدر که زمان بازی می گذشت، بازیکنان به سطح اوج خود نزدیکتر می شدند. بولونیا تیم سرسختی است ولی تیم ما جوری عمل کرد که نتیجه خوبی رقم خورد. هنوز به هدفمان نرسیدیم چون باید 2 پله دیگر بالاتر برویم.وی افزود: در زمان توقف لیگ، بازیکنان تلاش زیادی کردند. اما ذهنیت تیم باعث شده تا ما تیم خوبی شویم و به کارمان ایمان داشته باشیم. البته ما در این روند بازی ها و رده بندی تیم ها مقصر بودیم چون بازی هایی را باختیم اما الان موفق شدیم به جایی برسیم که یوونتوس و لاتزیو صدرنشین را شکست دهیم.میلان با این برد 56 امتیازی شد و به رده ششم رسید. بولونیا هم با این باخت با 43 امتیاز در رده دهم ماند.انتهای پیام/
به گزارش خبرگزاری فارس، بعد از باخت 2 بر صفر از آرسنال در دیدار شب گذشته از مرحله نیمه نهایی جام حذفی فوتبال انگلیس، ایلکای گوندوغان دلیل ناکامی تیمش را برشمرد.وی اظهار داشت: فکر می کنم ابتدای بازی خوب بازی نکردیم و سرعت بالایی نداشتیم.انرژی که در آغاز نیمه دوم داشتیم، دقیقا همان چیزی بود که در ابتدای بازی در تیم ما وجود نداشت.وی ادامه داد: گاهی اوقات اگر یک نیمه خوب نباشید، همین عاملی می شود که بازی را واگذار کنید. همه هم این را دیدند که در نیمه دوم خوب شدیم اما به خاطر عملکردمان در نیمه اول، بازی را باختیم.گوندوغان تصریح کرد: در آغاز بازی البته دو موقعیت خوب داشتیم.اما بعد بازی ما کند شد. فکر می کنم در 45 دقیقه نخست به قدر کافی توان نداشتیم.در این بازی هر دو گل توپچی ها توسط اوبامیانگ زده شد.انتهای پیام/
به گزارش خبرگزاری فارس و به نقل از کانال المپیک، کیومرث ابوالملوکی که از او به عنوان پدر کشتی نوین در ایران یاد می‌شد، دار فانی را وداع گفت.کمیته ملی المپیک درگذشت او را خدمت خانواده محترم و جامعه ورزش‌ ایران تسلیت گفته و از درگاه خداوند متعال برای آن مرحوم آرامش و آمرزش مسئلت دارد.ابوالملوکی متولد ۱۳۰۲ در تهران بود و از کیومرث ابوالملوکی به عنوان یکی از اصلی‌ترین رواج دهندگان کشتی نوین در ایران (پس از حمید محمودپور) یاد می‌کنند. او اولین مربی ایرانی تاریخ کشتی آزاد ایران در رقابت‌های جهانی نیز به شمار می‌رود و بجز عرصه مربیگری، در امور مدیریتی، اجرایی و حتی داوری نیز از چهره‌های مطرح تاریخ کشتی ایران محسوب می‌شود.در واقع می‌توان از ابوالملوکی به عنوان گنجینه ورزش ایران نام برد که خدمات شایانی برای ورزش و جامعه عصر خود داشته است.* سوابق قهرمانی، مدیریتی و اجرایی استاد کیومرث ابوالملوکی به ترتیب زیر است:قهرمان کشتی آزاد ایران – ۱۳۲۳ قهرمان کشتی فرنگی ایران – ۱۳۲۳ نایب قهرمان کشتی آزاد ایران – ۱۳۲۲ نفر سوم کشتی فرنگی ایران – ۱۳۲۲ دبیر ورزش دبیرستان‌های تهران – ۱۳۲۴ - نویسنده اولین کتاب علمی، آموزشی کشتی در ایران  ۱۳۲۴ - نویسنده اولین کتاب فنون کشتی‌های آزاد و فرنگی مصور ۱۳۲۶ - عضو هیات رییسه و انتخابی اولین فدراسیون کشتی ایران ۱۳۲۸ - اولین داور بین‌المللی کشتی ایران ۱۳۲۸ - مربی رسمی فدراسیون کشتی ایران با تصویب انجمن ملی تربیت بدنی ایران ۱۳۲۸ - سرمربی تیم ملی کشتی آزاد ایران در مسابقه‌های جهانی توکیو ۱۳۳۳ (۱۹۵۴) - دبیر و نایب رییس فدراسیون کشتی ایران بین سال‌های ۱۳۳۷ تا ۱۳۴۱ و همچنین بین سال‌های ۱۳۴۹ تا ۱۳۵۱ - بازرس فنی سازمان تربیت بدنی ایران ۱۳۴۱ - استاد کشتی دانش‌سرا و دانشکده تربیت بدنی و دانشگاه ملی و دانشسرای عالی تربیت بدنی ایران ۱۳۳۱ تا ۱۳۴۷ - حضور در کلاس کشتی فرنگی، بدنسازی، ورزش‌های دبیرستانی و دانشگاهی در کشورهای سوئد و فنلاند ۱۳۳۴ (۱۹۵۵) - سرپرست امور کشتی فرنگی کشور ۱۳۳۶ - سرپرست، مربی، داور در بازی‌های المپیک، مسابقه‌های جهانی و بین‌المللی و کنگره‌های ورزشی ۱۹۴۹، ۱۹۵۱ ، ۱۹۵۴ ، ۱۹۵۶ ، ۱۹۵۹ ، ۱۹۶۰، ۱۹۶۴ ، ۱۹۷۱، ۱۹۷۴ و ۱۹۷۸ . - نظامت دروس عملی شبانه و روزانه تربیت بدنی دانشسرای عالی ۱۳۴۵ - نویسنده کتاب ۱۰ دقیقه ورزش برای بانوان ۱۳۴۶ - سرپرست رشته‌های #وزنه‌_برداری، #بدمینتون، #دوچرخه_‌سواری، #تیراندازی در بازی‌های آسیایی ۱۹۷۴ تهران - شهردار دهکده المپیک از ۱۳۵۴ تا ۱۳۵۸ - مفتخر به کسب ده‌ها مدال، نشان و دیپلم‌های افتخار ورزشی از ایران و سایر کشورهای جهانانتهای پیام/
به گزارش خبرگزاری فارس، نشریه «استاد الدوحه» قطر خبر داد دودو، هافبک برزیلی پالمیراس بامداد امروز(یکشنبه) برای انجام تست های پزشکی وارد دوحه شد.دودو امروز قرار است در کیلینک اسپایر دوحه تست پزشکی بدهد. این اولین خرید الدحیل در تابستان برای تجدید قوای تیم خواهد بود.الدحیل یکی از رقبای پرسپولیس در مرحله گروهی لیگ قهرمانان آسیا 2020 است. بازی رفت این دو تیم در دوحه با نتیجه 2 بر صفر به نفع تیم قطری به پایان رسید.انتهای پیام/
به گزارش خبرگزاری فارس، باشگاه الوحده امارات اعلام کرد با تیم ماتافز، مهاجم اسلوونیایی ویتسه هلند به عنوان بازیکن آزادی قراردادی 2 ساله امضا کرد.این مهاجم جانشین سباستین تیگانی، بهترین گل باشگاه شد. ماتافز تست های پزشکی خود در ابوظبی با موفقیت پشت سرگذاشت و بزودی برای برگزاری نشست خبری مقابل اصحاب رسانه حاضر می شود.الوحده یکی از رقبای استقلال در مرحله گروهی لیگ قهرمانان آسیا 2020 است. شاگردان مجیدی در اولین بازی خود بعد از تعطیلات کرونا در تاریخ 24 شهریور به مصاف این تیم اماراتی می روند.انتهای پیام/
به گزارش خبرگزاری فارس، پاکروان، مربی و پیشکسوت بسکتبال استان اصفهان که مدتی به دلیل ابتلا به کرونا در بیمارستان بستری بود جان خود را از دست داد.مرحوم پاکروان علاوه بر مربیگری کار گزارشگری بسکتبال را هم انجام می داد و بارها بازی نمایندگان اصفهان را گزارش کرده بود.خبرگزاری فارس این ضایعه را به خانواده مرحوم پاکروان تسلیت می گوید.انتهای پیام/
به گزارش خبرگزاری فارس، سباستین فتل راننده فراری می‌گوید موقعیت مرسدس در مسابقات فرمول یک فصل 2020 به گونه‌ای است که این تیم را در دنیای متفاوت قرار داده است.مرسدس در این فصل از 88 امتیاز ممکن 80 امتیاز را کسب کرده است. فراری در مسابقات گرندپریکس مجارستان در رده‌های پنجم و ششم قرار گرفت.سباستین فتل قهرمان 4 دوره فرمول یک جهان در این باره اظهار داشت: فکر می‌کنم در مسابقه با لاستیک‌ها می‌توانیم تفاوت ایجاد کنیم. اعتقاد دارم مرسدس از سیاره متفاوتی نیست اما به نظر می‌رسد آنها در جهان متفاوتی هستند.وی افزود: ما برای آنچه که داریم می‌جنگیم و تلاش خواهیم کرد بهترین نتایج را به دست آوریم. من بسیار خوشحالم، ما یک قدم رو به جلو برداشتیم که بسیار خوب بود. من معتقدم که سرعت مسابقه ما از سرعت واجد شرایط قوی تر است، بنابراین با یک استراتژی خوب می‌توانیم از آن استفاده و موقعیت‌هایی کسب کنیم.انتهای پیام/
به گزارش خبرگزاری فارس شب گذشته در مرحله نیمه نهایی جام حذفی انگلیس، آرسنال 2 بر صفر منچسترسیتی را شکست داد و حذف کرد. هر دو گل توپچی ها را در این مصاف، پیرامریک اوبامیانگ، گلزن گابنی به ثمر رساند.پپ گواردیولا بعد از باخت تیمش مقابل حریف لندنی و شکست برابر دستیار سابقش، از میکل آرتتا سرمربی توپچی ها حمایت کرد.وی گفت: از بابت باخت مقابل آرسنال طبیعی است ناراحتم. اما اطمینان دارم که حریف چند ماه قبل انتخاب صحیحی کرد که میکل را به عنوان سرمربی برگزید.وی با این جمله اشاره به چند ماه قبل داشت که توپچی های لندن اونای امری را برکنارکردند و به جایش آرتتا را برگزیدند.گواردیولا افزود: اگر آرسنال از او به قدر کافی حمایت کند، میکل می تواند به اهداف مورد نظرش برسد. من حس می کنم آرتتا می تواند کار ویژه ای را در این تیم انجام دهد. اگر باشگاه آنچه را که نیاز دارد، در اختیارش گذارند، می توانند نتیجه اش را در سال های آینده ببینند.چهره دیگر فینالیست مسابقات جام حذفی انگلیس امشب با دیدار منچستریونایتد و چلسی مشخص می شود.انتهای پیام/ا
به گزارش خبرگزاری فارس، فرهاد حمیداوی با اشاره به ۵ بازی پیش روی شهرخودرو تا پایان لیگ اظهار داشت: از آنجا که اکنون امتیازات دیدارهای باقیمانده برای کسب سهمیه آسیا و دستیابی به عنوانی در خور در جدول رده‌بندی بسیار با اهمیت و حیاتی است امروز در مجموعه شهرخودرو تصمیم بزرگی گرفته شد تا در 5 بازی باقیمانده تمام توان مجموعه شهرخودرو بیش از پیش برای موفقیت تیم بسیج و به کار گرفته شود.وی با اشاره به اینکه وضعیت تیم برای کسب سهمیه نسبت به سال گذشته بهتر است، ادامه داد: ما امسال با تیم دوم جدول فقط دو امتیاز فاصله داریم و مهمتر از آن اینکه با رقبای خود بازی رودر رو و ۶ امتیازی در پیش داریم و همین باعث می‌شود سرنوشت شهرخودرو دست خودش باشد. 3 بازی از 5 بازی را میزبان هستیم ضمن اینکه رقبای ما نیز در ادامه لیگ بازی‌های رودررو داشته و به ما کمک می‌کنند تا بتوانیم شانس کسب رتبه‌ای بالاتر از سال گذشته را هم داشته باشیم.مالک باشگاه شهرخودرو خراسان از پاداش‌های ویژه برای بازی‌های پیش رو خبر داد و گفت: پاداش‌های ویژه برای این بازی‌ها کنار گذاشته‌ایم اما اعتقاد دارم پیروزی‌ها میسر نمی‌شود مگر با همت مضاعف و تلاش بازیکنان که سال قبل هم با غیرت و تلاش همین بازیکنان سهمیه آسیا رقم خورد. من از بزرگترهای تیم که تا الان بار تیم با کمک و تلاش آنها به دوش کشیده‌ شده می‌خواهم که بار دیگر بزرگی خودشان را نشان بدهند و مثل امسال که تیم را در کنار جوانترها در شرایط خوب نگه داشتند، در این چند بازی هم در عین اینکه مصدومانی داریم، نهایت همت و غیرت خود را به کار ببندند تا باز هم لبخند را به لبان مردم عزیز خراسان بنشانیم‌.حمیداوی با بیان اینکه هیچ بحرانی در تیم برای رسیدن به موفقیت نداریم گفت: اینکه سهمیه آسیا مطالبه فوتبال استان شده برگی دیگر از افتخارات شهرخودرو است اما بیش از هر زمان دیگری نیاز به همدلی همه جانبه ارکان مدیریتی، استانی و شهری داریم تا رخداد بزرگ دیگری را با هم رقم بزنیم. در یکی دو روز گذشته نیز پیشکسوتان و مسئولین مشهد با من تماس گرفتند و برای وحدت و کمک به تیم دست یاری دراز کرده‌اند که باید واقعا تشکر کنم. امیدوارم تا مثل سال گذشته با کمک همین بزرگان، مدیران و مسئولین شهری و استانی عنوان در خور دیگری را برای خراسان کبیر رقم بزنیم که بی‌اغراق کوچکترین سهم آن متعلق به فرهاد حمیداوی است.مالک شهرخودرو خراسان با اشاره به اتفاقات به وجود آمده در روز معارفه سهراب بختیاری‌زاده تصریح کرد: از آنجا که همه مرا می‌شناسند می‌دانند که همیشه رابطه بسیار خوبی با خبرنگاران و عکاسان داشته‌ام و همیشه ممنون‌دار آنها بوده‌ام، در لحظه‌ای که ما سر تمرین آمدیم فشار چند روزه‌ای روی من بود و باعث رفتاری شد که دلخوری و سوتفاهم پیش آورد.وی در گفت و گو با سایت رسمی باشگاه شهرخودرو خراسان افزود: در فضای مجازی عذرخواهی کردم اما شاید توقعم این بود که مرا آن لحظه درک کنند. همین جا هم به مردم خوب و شریف شهر امام رضا(ع) می‌گویم به عنوان خادم مجاوران و زائران امام هشتم جز برای خدمت نیامده‌ام و اگر نقل قولی از من باعث سوتفاهم شده آن را به حساب مهر خویش و خدمتگزاری‌های مجموعه شهر خودرو گذاشته و برای باشگاهی که بی‌منت متعلق به خود شماست حمایت معنوی‌تان را دریغ نکنید. ضمن اینکه در اولین فرصت هم از آن عکاس عزیز دلجویی خواهم کرد.حمیداوی با آرزوی موفقیت برای مجتبی سرآسیایی در گل گهر سیرجان نیز خاطرنشان کرد: خوشحالم که یک مربی جوان به فوتبال ایران معرفی کردیم و در مجموعه شهرخودرو این اتفاق افتاد چون آقای سرآسیایی پیش از این در پست‌های سرپرستی و مدیریتی فعالیت داشت اما شهرخودرو به او اعتماد کرد و یک مربی به فوتبال ایران معرفی شد. مجتبی دوست من بوده و برای این تیم زحمت زیادی کشیده است. الان هم با هم در ارتباط هستیم و به هم پیام می‌دهیم. خوشحالم که او هم آرزویش موفقیت تیم است. در مقطعی از هم جدا هستیم و انشاالله خیلی زود در یک شرایط بهتر و با اتفاقات بهتر کنار هم خواهیم بود.وی به لزوم حمایت همه جانبه از سهراب بختیاری زاده تاکید کرد و گفت: وظیفه و هدف ما فراهم کردن شرایط برای موفقیت تیم تحت هدایت آقای بختیاری‌زاده است و از رسانه‌های مشهد، پیشکسوتان، مسئولین، هواداران و ... یکبار دیگر می‌خواهم از سهراب بختیاری‌زاده و کادر جدیدشان حمایت کنند. من به بازیکنان تیم مان اعتماد بالایی دارم چون همین بازیکنان پارسال این تیم را آسیایی کرده‌اند و همین‌ها نیز امسال رتبه‌ای بهتر از پارسال برای شهرخودرو، نماینده میلیونها خراسانی کسب می‌کنند.انتهای پیام/
به گزارش خبرگزاری فارس، تیم فوتبال پرسپولیس شب گذشته در هفته بیست و پنجم لیگ برتر ایران میزبان فولاد خوزستان بود که این دیدار با نتیجه یک بر صفر به نفع سرخ پوشان پایتخت به پایان رسید.در این بازی محمدحسین کنعانی زادگان، مدافع پرسپولیس روی بازیکن فولاد خطای شدیدی را انجام داد. در همین راستا سایت باشگاه فولاد با انتشار ویدئوی این صحنه از بازی نوشت: صحنه‌ واضح از خطای شدید محمد‌حسین کنعانی‌زادگان مدافع پرسپولیس که مستحق کارت قرمز بود.انتهای پیام/
به گزارش خبرگزاری فارس، شب گذشته در مرحله نیمه نهایی جام حذفی انگلیس، آرسنال 2 بر صفر منچسترسیتی را شکست داد و رقیب بزرگ را حذف کرد.هر دو گل توپچی ها را در این مصاف، پیرامریک اوبامیانگ، گلزن گابنی به ثمر رساند.میکل آرتتا بعد از برد تیمش و راهیابی به فینال گفت:باید از بازیکنانم به خاطر تلاش زیادی که در میدان کردند، تشکرکنم. آنها هر هفته در تلاش هستند بالاترین عملکرد را ارائه کنند.وی افزود:ما بازیکنانی داریم که کسالت داشتند و حتی به این خاطر آمپول تزریق کردند. اما برای بازی در تیم ابراز آمادگی کردند.بابت این حس خوب از خودگذشتگی در تیم بسیار خوشحال هستم.آرتتا ادامه داد:در چند وقت گذشته 5 یا 6 تغییر در ترکیب داشته ایم. در بازی امروز هم همین تغییرات را اعمال کردیم. با این حال توانستیم برنده شویم و به فینال برسیم. کسب پیروزی مقابل دو تیم بزرگ اروپا یعنی لیورپول و منچسترسیتی در مدت 3 تا 4 روز اتفاقی بزرگ است که ما به آن دست یافته ایم.چهره دیگر فینالیست مسابقات جام حذفی انگلیس امشب با دیدار منچستریونایتد و چلسی مشخص می شود.انتهای پیام/
به گزارش خبرگزاری فارس، تیم فوتبال الاهلی شب گذشته در دومین بازی تدارکاتی خود بعد از ایام کرونا به مصاف تیم دسته اولی العین(عربستان) رفت که این دیدار با نتیجه تساوی یک بر یک به پایان رسید.الاهلی این روزها خود برای ازسرگیری مجدد لیگ عربستان آماده می کند. این تیم اکنون با کسب 37 امتیاز در رده چهارم جدول قرار دارد. الاهلی یکی از رقبای استقلال در مرحله گروهی لیگ قهرمانان آسیا 2020 است.بازی رفت الاهلی با شاگردان مجیدی با نتیجه 2 بر یک به نفع تیم سعودی به پایان رسیده بود.انتهای پیام/
حکیم منصوری در گفت‌وگو با خبرنگار ورزشی خبرگزاری فارس در خصوص انجام تمریناتش در این روزهای بحرانی بیماری کرونا، اظهار داشت: یک مدت در شهر آمل وضعیت بیماری کرونا عادی شده بود، با رعایت پروتکل‌های بهداشتی به صورت 4 نفره در سالن ورزشی تمرین می‌کردیم. اما از هفته قبل اوضاع شهرمان قرمز شد و تمرینات را تعطیل کردند. درخانه تمرینات خاص خود را دارم و ولی آنقدر جوابگو نیست.ملی‌پوش بسکتبال با ویلچر درباره واریز حقوق به ورزشکاران المپیکی و پارالمپیکی، تاکید کرد: متاسفانه ورزش جانبازان و معلولین مورد ظلم واقع شده است، وزارت ورزش برای المپیکی‌ها و پارالمپیکی یک حقوقی را در نظر گرفت. این حقوق ماهیانه به ورزشکاران المپیکی داده شده، ولی طبق مصوبه کمیته ملی پارالمپیک و سطح بندی که انجام داده‌اند، این حقوق به بسکتبال با ویلچر نمی‌رسد. چون بسکتبال یک ورزش گروهی است و مشخص نیست چه رتبه ای به دست خواهیم آورد. اینجا یک تناقض وجود دارد که کمیته ملی پارالمپیک تقسیم بندی کرده و بسکتبال را در گروه چهارم قرار داده و از آن  5 میلیون چیزی به ملی ‌پوشان بسکتبال با ویلچر تعلق نمی‌گیرد. یک ورزشکار دیگر که چهارم یا پنجم شود ممکن است 700 یا 900 هزار تومان بگیرد.وی با اشاره به اینکه هیچ حمایت مالی از ورزشکاران پارالمپیکی وجود ندارد، افزود: قرار شده بود از تیرماه سال 98 که در اردوهای کسب سهمیه بودیم تا زمان آغاز بازیهای پارالمپیک، این حقوق ماهیانه به حساب بچه‌ها واریز شود ولی متاسفانه هیچ وایزی تا الان نداشتیم. یک ورزشکار معلول باید حرفه‌ای تمرین کند ولی زمانی که هزینه‌های جانبی‌ام پرداخت نمی شود، مجبورم برای تامین هزینه‌های زندگی‌ام کار کنم و وقتی از خانه خارج می‌شوم، خودم و خانواده‌ام در خطر ابتلا به بیماری خواهند بود.منصوری با اشاره به اینکه در این شرایط کسی از طرف فدراسیون جانبازان و معلولین و کمیته ملی پارالمپیک با من تماس نگرفته‌، تاکید کرد: کسی سراغ بچه ها را نمی‌گیرد که ببینند؛ از نظر جسمانی در چه وضعیتی قرار دارند، آیا در این شرایط بحرانی کسی به کرونا مبتلا شده است؟ فقط چند پیامک در فروردین ماه برای ما ارسال کردند. از فدراسیون جانبازان و معلولین و کمیته ملی پارالمپیک هیچ خبری نیست، نمی پرسند امکانات یا تمرین دارید؟ملی‌پوش بسکتبال با ویلچر در خصوص قوانین روزهای تمرینی برای ملی‌پوشان پارالمپیکی در اردوی تیم ملی نیز گفت: ورزشکاری که شانس مدال طلا داشته باشد، 15 روز تمرین می‌کند، کسی که شانس کسب مدال نقره دارد 10 روز تمرین و هر فرد شانس مدال برنز، یک هفته تمرین در اردوی تیم ملی برای او در نظر می‌گیرند. این تمرینات به صورت جداگانه برگزار خواهد شد و این موضوع همدلی بین نفرات تیم و روحیه تیمی را از بین می برد. مصوباتی را به اجرا درمی‌آوردند که از منطق دور است، این تصمیم برای من جای سوال دارد؟منصوری با اشاره به اینکه مدال آوران در رشته های انفرادی جایزه خود را کامل می گیرند ولی ورزش تیمی جوایز خود را نصف دریافت می‌کنند، خاطرنشان کرد: تیم بسکتبال با ویلچر قهرمان بازیهای پاراآسیایی شد و طبق مصوبه دولت هر ورزشکاری می‌تواند در یکی از ارگان‌های دولتی استخدام رسمی شود. دنبال این موضوع رفتم که به من گفتند؛ چنین مسئله‌ای وجود ندارد و اگر هم صحت داشته باشد، می‌گویند همسر یا فرزندان‌تان می‌توانند استخدام شوند، من الان فرزندی ندارم. حالا که امنیتی شغلی ندارم چه کاری باید در ادامه زندگی انجام دهم، من الان نیاز دارم استخدام رسمی شوم. استخدام قهرمانان معلول را هیچ ارگانی قبول نمی‌کند و فدراسیون جانبازان و معلولین نیز پیگیر این موضوع نیست.انتهای پیام/ا
به گزارش خبرگزاری فارس، تیم فوتبال الدحیل شب گذشته در دومین دیدار تدارکاتی خود به مصاف دسته اولی الخریطیات رفت که با نتیجه پرگل 7 بر یک به پیروزی رسید.الدحیل یکی از رقبای پرسپولیس در مرحله گروهی لیگ قهرمانان آسیا 2020 است. در مقابل هم الخریطیات در این فصل پژمان منتظری، مدافع سابق استقلال را در ترکیبش دارد.انتهای پیام/
به گزارش خبرگزاری فارس، شب گذشته از هفته سی و سوم رقابت‌های لیگ فوتبال پرتغال، ریوآوه میزبان سانتاکلارا بود و این دیدار با تساوی دو بر دو به پایان رسید. هر دوگل ریوآوه توسط مهدی طارمی در دقایق 23 و 81 (پنالتی) زده شد. مهاجم ایرانی در این بازی عملکرد خوبی داشت و 90 دقیقه در میدان حضور داشت.امروز سایت «گل پوینت» پرتغال در ارزیابی از این دیدار به طارمی بیشترین امتیاز بازی یعنی 8.2 از 10 را تا به عنوان بهترین بازیکن زمین شناخته شود. باشگاه پرتغالی روز گذشته برای مهاجم ایرانی اش جشن تولد برگزار کرده بود.انتهای پیام/ا
به گزارش خبرنگار ورزشی خبرگزاری فارس، دیدارهای هفته بیست و پنجم در سه روز پنجشنبه، جمعه و شنبه برگزار شد. نتایج این مسابقات به شرح زیر است:ذوب آهن یک- ماشین سازی تبریز 2تراکتورتبریز 2- سپاهان اصفهان یکپارس جنوبی جم 2- شهر خودرو مشهد یکگل گهرسیرجان 4- شاهین شهرداری بوشهر 2صنعت نفت آبادان صفر- استقلال 2سایپا صفر- پیکان صفرنساجی مازندران صفر- نفت مسجدسلیمان صفرپرسپولیس یک - فولاد خوزستان صفرتیم هفته؛ استقلالاستقلال در آبادان با ارایه یک بازی منطقی و حساب شده توانست صنعت نفت را شکست بدهد و با این برد بعد از 4 مسابقه متوالی به پیروزی رسید. آبی پوشان با این پیروزی به لیگ برتر بازگشتند و با توجه به یک بازی معوقه هنوز شانس کسب سهمیه و نایب قهرمانی را دارد.بازیکن هفته؛ سیامک نعمتیسیامک نعمتی تنها بازیکنی بود که در این هفته گل 3 امتیازی زد و توانست تیمش را پیروز کند و روند بردهای متوالی پرسپولیس با این گل ادامه پیدا کرد. البته امیر ارسلان مطهری بعد از مدت ها مصدومیت به میدان برگشت و گل دوم استقلال را مقابل نفت آبادان به ثمر رساند.مربی هفته؛ ساکت الهامیسرمربی تیم تراکتور توانست در مسابقه 6 امتیازی و حساس با سپاهان به پیروزی برسد و تیمش را به رده دوم جدول فرستاد. پیروزی مقابل تیم پرمهره قلعه‌نویی دلیل انتخاب ساکت الهامی به عنوان مربی برتر هفته است.بازی هفته؛ گل گهرسیرجان - شاهین شهرداری بوشهرمسابقه دو تیم قعرنشین جدول که برای بقا تلاش می‌کنند زیبا و پرگل از کار در آمد. این مسابقه 6 گل داشت. شاهین شهرداری بوشهر با سرمربی جدیدش مهدی پاشازاده هم شکست خورد.ناکام هفته؛ قلعه نوییسرمربی سپاهان در این هفته‌های اخیر خوب نتوانسته تیمش را هدایت کند. بعد از دو مساوی متوالی در هفته‌های قبل در بازی فینال گونه با تراکتورتبریز هم شکست خورد تا تیمش رده دوم جدول را از دست بدهد.جدول گلزنان12 گل شهریار مغانلو (پیکان) 10 گل مهدی ترابی (پرسپولیس) عیسی آل کثیر (صنعت نفت آبادان) 9 گل مهدی قایدی، امیرارسلان مطهری و شیخ دیاباته (استقلال) 8 گل  علی علیپور (پرسپولیس) محمد نوری (پارس جنوبی جم)احمد رضا زنده روح، یونس شاکری  (گل گهرسیرجان)  7 گل  حسین مالکی (شاهین شهرداری‌بوشهر) فراز امامعلی (پیکان) کی‌‌روش استنلی سوارز (سپاهان)جدول لیگ برترانتهای پیام/
به گزارش خبرگزاری فارس، سایت «چمپیونات» روسیه به ارزیابی بازیکنان تاثیرگذار در فصل 2019-2020 لیگ این کشور پرداخت که نام سردار آزمون، مهاجم ملی پوش کشورمان و عضو باشگاه زنیت در صدر موثرترین بازیکنان قرار گرفت.بنا به آمار این رسانه روسی آزمون در این فصل 16 گل برای زنیت به ثمر رساند که 7 گل آن 3 امتیاز بود. یعنی این 7 گل تعیین کننده پیروزی زنیت در بازی به شمار می آمد.در رده دوم موثرترین بازیکنان دزیوبا دیگر مهاجم زنیت قرار دارد. او با زدن 17 گل و 6 گل تعیین کننده در جایگاه دوم ایستاد. آزمون با همبازی برای کسب عنوان آقای گلی رقابت می کند و تنها یک بازی به اتمام این فصل لیگ روسیه باقی مانده است.انتهای پیام/
به گزارش خبرگزاری فارس و به نقل از پایگاه خبری وزارت ورزش، مسعود سلطانی فر در سفر استانی خراسان جنوبی اظهار داشت: کار تاریخی و بزرگی بعد از ۴۱ سال برای استقلال و پرسپولیس در حال انجام است و امیدوارم با حمایت همه دوستداران فوتبال و بویژه پیشکسوتان عزیز در آینده نزدیک شاهد واگذاری استقلال و پرسپولیس باشیم.وزیر ورزش و جوانان افزود: برای خصوصی شدن دو باشگاه زمان زیادی را برای مذاکره و توافق با دولت و نهادهای مختلف اختصاص دادم و خوشبختانه امروز این واگذاری با اجماع و نظر موافق آقای رئیس جمهور، دولت و تمامی نهادهای مرتبط بصورت کاملا تخصصی و با کمترین خطا توسط سازمان های مسئول صورت می گیرد.سلطانی فر گفت: در پرسپولیس و استقلال آینده دولت هیچ سهمی را از دو باشگاه را برای خود نگه نمی دارد و تماما در فرایند واگذاری در اختیار مردم، هواداران و پیشکسوتان قرار می گیرد.وزیر ورزش و جوانان با اشاره به رونق سرخابی‌ها با ورود به بورس، عنوان کرد: با متخصصان زیادی در حوزه اقتصاد و بازار بورس صحبت کرده ام و با اطمینان می گویم ورود استقلال و پرسپولیس به بورس، رونق آنها را افزایش خواهد داد و کسب و کارهای این بخش بواسطه هواداران میلیونی و جدید الورود رشد زیادی خواهد کرد.سلطانی فر گفت: مطمئن هستم با خصوصی شدن استقلال و پرسپولیس، هم سودآوری آنها افزایش پیدا می کند و هم بسیاری از مشکلات مدیریتی و مسائل سالهای گذشته این دو تیم تکرار نخواهد شد.انتهای پیام/
به گزارش خبرگزاری فارس، سایت «ilmattino» ایتالیا خبر داد مذاکرات ناپولی با ویکتور اوسیمن، مهاجم نیجریه ای لیل خوب پیش نمی رود و موانعی برای انتقال وجود دارد.به همین خاطر ناپولی در حال بررسی گزینه های دیگری برای تقویت خط حمله اش است. در صدر این لیست نام سردار آزمون، مهاجم ایرانی زنیت روسیه قرار دارد. لوکا یوویچ مهاجم رئال و ایموبیله مهاجم لاتزیو از گزینه های دیگر گتوزو به شمار می آید.پیش از این رسانه های اروپا از گزینه بودن این مهاجم ایرانی برای میلان و لاتزیو نیز خبر داده بودند. آزمون در این فصل برای زنیت 16 گل به ثمر رسانده و در رده دوم بهترین گلزنان لیگ روسیه قرار دارد.انتهای پیام/
به گزارش خبرگزاری فارس، تیم فوتبال آث میلان بامداد امروز(یکشنبه) در هفته سی و چهارم سری آ ایتالیا میزبان بولونیا بود که با نتیجه پرگل 5 بر یک به پیروزی رسید.برای روسونری در این بازی سائلمکرز(10)، چالهان اوغلو(24)، بن ناصر(49)، ربیچ(57) و کالابریا(92) گلزنی کردند. در مقابل تنها گل میهمان در این بازی را تومیاسو(44) به ثمر رساند.میلان با این برد 56 امتیازی شد و به رده ششم رسید. بولونیا هم با این باخت با 43 امتیاز در رده دهم ماند.انتهای پیام/
"به گزارش خبرنگار ورزشی خبرگزاری فارس، صد و سی و ششمین نشست سالیانه کمیته بین‌المللی المپیک (IOC) عصر روز جمعه به صورت ویدئو کنفرانس برگزار شد. در این نشست 5 عضو جدید معرفی شدند که در بین آنها 2 نماینده از آسیا حضور دارند که از عربستان و مغولستان هستند.نگاهی کوتاه به اعضای IOC خاطره سالهای دور را به یاد ما می‌آورد؛ زمانی که ایران هم نماینده داشت و مصطفی هاشمی‌طبا عضو ایرانی کمیته بین‌المللی المپیک بود. یک کرسی مهم که با بدسلیقگی از دست رفت و بعد از گذشت 16 سال، هنوز به دست نیامده است.* کرسی IOC چگونه برای ایران از دست رفت؟مصطفی هاشمی‌طبا متولد 1325 از اصفهان در سالهای 65 تا 67 و 75 تا 83 ریاست کمیته ملی المپیک را برعهده داشت. وی در سال 79 تا 83 به عضویت کمیته بین‌المللی المپیک درآمد.با روی کار آمدن محسن مهرعلیزاده به عنوان رئیس جدید سازمان تربیت‌بدنی، اختلافات بین کمیته و سازمان تربیت‌بدنی روز به روز بیشتر شد. به نظر می‌رسید هاشمی‌طبا در دولت جدید جایی ندارد؛ تا جایی که در سال 83، سازمان تربیت‌بدنی به استقبال انتخابات کمیته ملی المپیک رفت.تغییر 9 رئیس فدراسیون و چینش مهره‌ها، فضا را برای برکناری هاشمی‌طبا و ورود رئیس بعدی آماده کرد و با وجود اینکه مشخص بود با عدم انتخاب وی، کرسی بین‌المللی هم از دست خواهد رفت اما از ریاست کمیته برکنار و رضا قراخانلو جایگزین شد. به همین راحتی جایگاه بین‌المللی از دست رفت تا قراخانلو بعدها از این اتفاق به عنوان بزرگترین اشتباه ورزشی‌اش نام ببرد.مصطفی هاشمی‌طبا رئیس اسبق کمیته ملی المپیک و سازمان تربیت‌بدنی در گفت‌وگو با فارس درباره این کرسی و اتفاقات آن سالها، گفت: ""در سال 67-68 هم می‌توانستیم این کرسی را بگیریم و عضویت نزدیک بود اما به خاطر برخی دوستان داخلی فعالیت‌هایی صورت گرفت که نتوانستیم.""* پشت‌پرده‌های از دست دادن کرسی بین‌المللیجریانات داخلی و دست‌های پشت پرده برای برکناری یک فرد خاص و روی کار آمدن دوستان نزدیک باعث شد تا بعد از گذشت 16 سال در حسرت این کرسی بمانیم.هاشمی طبا در ادامه گفت‌وگویش با فارس درباره اینکه در آن زمان چه مذاکراتی صورت گرفت تا این کرسی را به دست آوردید، عنوان کرد: درخواست عضویت برای حضور در IOC بسیار زیاد است اما نمی‌توان به سادگی وارد این مجمع شد. باید دوره یک نفر به پایان برسد تا نفر دیگر جایگزین شود.رئیس اسبق کمیته ملی المپیک ادامه داد: بعد از سالها توانستیم این کرسی را بگیریم اما در سال 83 عضویت دوباره من منوط به حضور در کمیته ملی المپیک بود. دوستان همان روزهای اول می‌گفتند می‌توانند این کرسی را بگیرند اما حالا 16 سال می‌گذرد و اتفاقی نیفتاده است. ما در آن زمان مقامات بین‌المللی را به ایران دعوت می‌کردیم. سامارانش رئیس IOC بود که به همراه توماس باخ به ایران آمد.* هاشمی‌طبا: بعید است بتوانیم در IOC پست بگیریمبا وجود اینکه نمایندگان ایران در فدراسیون‌های بین‌المللی پست‌هایی دارند اما جای این پست IOC در ورزش ایران خالی است. هاشمی‌طبا بر این باور است با زاویه‌ای که IOC با ایران دارد، بعید است بتوان این جایگاه را دوباره به دست آورد.رئیس اسبق سازمان تربیت‌بدنی با اشاره به این موضوع تصریح کرد: خیلی فعال نبوده‌ایم و IOC نیز به ایران حساس است. الان خیلی بعید است بتوانیم این کرسی را بگیریم. ما در جلساتی که کمیته بین‌المللی المپیک نماینده داشت، مثل شورای المپیک آسیا یا انوک، بسیار فعال بودیم. در جلسات خصوصی صحبت می‌کردیم. اکثر اعضای IOC مرا با اسم کوچک صدا می‌زدند چون با من آشنا بودند. زمانی که در انتخابات شرکت کردم، سب بلاتر رئیس سابق فیفا و یک نماینده از آمریکا هم بودند اما من از همه آنها بیشتر رای آوردم.* دیپلماسی ورزشی می‌تواند به کسب جایگاه کمک کند؟در بین کشورهای آسیایی که در IOC عضویت دارند، می‌توان به افغانستان، فیلیپین، مغولستان، عربستان و ... اشاره کرد که شاید در رویدادهای جهانی و المپیک جایگاهی نداشته باشند. هاشمی‌طبا بر این باور است کسب این جایگاه ارتباطی به کشور ندارد و به اشخاص مربوط است.عضو اسبق کمیته بین‌المللی المپیک تاکید دارد برخی کشورها با حمایت‌های سیاسی، اقتصادی و هزینه‌های مالی این جایگاه را به دست می‌آورند.از دست رفتن کرسی با روی کار آمدن مدیر جدید بارها در فدراسیون‌های مختلف رخ داده و همین باعث شده تا جایگاه‌های مهم بین‌المللی مختلفی را از دست بدهیم. البته وزارت ورزش امسال برنامه‌هایی را در نظر گرفته تا با برگزاری انتخابات جدید، کرسی‌ها از دست نرود، اما سوالی که در اینجا مطرح می‌شود اینکه آیا در 16 سال گذشته از گزینه خاصی این حمایت‌ها برای حضور در IOC صورت گرفته؟ مسئولان ورزشی چقدر به منافع ملی برای کسب کرسی اهمیت می‌دهند؟ دیپلماسی ورزش چه جایگاهی دارد و ایران چقدر توانسته از این موضوع به نفع خود بهره ببرد؟انتهای پیام/"
زهرا اینچه‌درگاهی در گفت‌وگو با خبرنگار ورزشی خبرگزای فارس،‌در خصوص اعلام مسابقات کسب سهمیه المپیک که در قطر برگزار می‌شود، اظهار داشت: این مسابقات اسفند ماه برگزار خواهد شد که آخرین مسابقه کسب سهمیه المپیک است. ویروس کرونا باعث شد تا تعطیلی زیادی داشته باشیم اگرچه کشورهای دیگر از ما سریع‌تر کار را پیش بردند. ما 5 ماه است که درگیر هستیم. با توجه به برنامه‌هایی که ستاد مقابله با کرونا در خصوص تعطیلی و باز شدن رشته‌های ورزشی داشته کار را برای بچه‌های ما سخت‌تر کرده است.وی افزود: بچه‌ها در شهرهای خود تمرین می‌کنند و ما اردوی آنلاین را داریم. سرمربی تیم ملی هم برنامه‌ها را پیگیری می‌کند اما کرونا صدمه بزرگی به ورزش و ما که در کوران کسب سهمیه بودیم وارد کرد. اینکه چقدر آسیب دیدیم کاملا مشخص است. کشورهای دیگر تمرینات شان را شروع کردند اما اولویت ما سلامتی بچه‌ها و در مرحله بعد قهرمانی و افتخارآفرینی است.رئیس فدراسیون ژیمناستیک در پاسخ به این سؤال که بعد از لغو مسابقات باکو در مرحله فینال شما اعتراضی به فدراسیون جهانی داشتید، آیا نتیجه‌ای حاصل شد، عنوان کرد: ما متضرر بودیم و این حق را داشتیم اعتراض‌مان را مطرح کنیم. ما نقطه نظرات خودمان را مطرح کردیم اما برای مقامات جهانی هم سخت است که به دلیل درگیری کشورها با ویروس کرونا رویداد دیگری را برگزار کند. بنابراین برنامه‌ای برای باکو اعلام نشده و فدراسیون جهانی فقط زمان مسابقات قطر را اعلام کرده است.اینچه‌درگاهی در باره اینکه به نظر می‌رسید ما در باکو بتوانیم سهمیه المپیکی بگیریم اما با این وضعیت جدید کارمان سخت‌تر شده، تصریح کرد: بله اما ما تلاش‌مان را می‌کنیم. الان نمی‌توان اظهار نظر کرد چون نمی‌دانیم رقبا در چه سطحی هستند. از طرفی شرایط در ایران هم مشخص نیست. به همین دلیل زود است درباره کسب سهمیه صحبت کنیم.وی درباره بودجه پرداختی از سوی کمیته ملی المپیک و وزارت ورزش یادآور شد: وزارت ورزش به ما پرداختی داشته اما اندک بود البته ما می‌دانیم آنها هم تحت فشار هستند. وضعیت سخت اقتصادی را درک می‌کنیم و انتظار نداریم وزارت ورزش مانند سال قبل عمل کند. کمیته هم مبلغی را به ما کمک کرده است. با نظر حمایتی صالحی‌امیری می‌دانیم اگر به مشکلی بربخوریم آنها به ما کمک خواهند کرد.انتهای پیام/ا
مصطفی قنبرپور در گفت و گو با فارس درباره ارزیابی اش از برتری پرسپولیس مقابل فولاد در هفته بیست و پنجم لیگ برتر اظهار داشت: با توجه به اینکه فولاد برای انجام دادن یک بازی خوب مقابل پرسپولیس انگیزه کافی داشت، شاهد بازی خوبی بودیم. فولاد 2 بازی کمتر انجام داده و در این دیدار هم تمام تلاش خود را برای کسب نتیجه به کار گرفت. از طرفی انسجام تیمی پرسپولیس بهتر بود و توانست با استفاده از موقعیت هایش نتیجه را به سود خود تمام کند.وی درباره نزدیک تر شدن پرسپولیس به پوکر قهرمانی گفت: از این موضوع خیلی خوشحال هستم. با وجود تغییرات کادرفنی پرسپولیس در یک سال اخیر و مشکل کرونا که کل دنیا را درگیر کرده است، این تیم همچنان مانند دوران برانکو در بحث بدنسازی هدفمند و منسجم عمل می کند. بازیکنان شایسته ای در پرسپولیس حضور دارند و هر کدام به زمین بروند، می توانند بهترین اثر را در کار تیم بگذارند.سرپرست اسبق پرسپولیس درباره اینکه فولاد به دلیل تعداد بالای نفرات کرونایی اش با شرایط دشواری مقابل پرسپولیس به زمین رفت، تصریح کرد: برخی بازیکنان خوب پرسپولیس مانند فرشاد احمدزاده و وحید حیدریه در تیم فولاد حضور دارند. متاسفانه ویروس کرونا گریبان استقلال را هم گرفت و شک نکنید از لحاظ روحی و روانی روی تیم فولاد هم تاثیر گذاشته است. با این وجود این تیم در سال های اخیر نشان داده تیم خوب و ریشه داری است. فولاد به ویژه  در رده های پایه ساختار خوبی داشته و در لیگ برتر هم قهرمانی دارد.قنبرپور افزود: با توجه به دو بازی عقب افتاده فولاد و تجربه نکونام اطمینان دارم وی می تواند حس جنگندگی را به تیمش القا کند. امیدوارم این تیم ریشه دار اهوازی فوتبال کشورمان هم با تمام مشکلاتش بتواند بالای جدول بماند. من برای تمام مردم ایران آرزوی سلامتی دارم و امیدوارم بازیکنان فولاد هم از شر کرونا خلاص شوند.وی با اشاره به عملکرد خوب هافبک های پرسپولیس تصریح کرد: انسجام تیمی که از زمان برانکو به تیم تزریق شد، پس از حضور کالدرون و گل محمدی هم با تغییر و تحول خیلی کمی ادامه یافت. فکر می کنم پرسپولیس با این روند، خودباوری که همیشه در بازیکنان وجود دارد و غیرت و تعصبی که از تمام بچه ها به ویژه سید جلال حسینی که یک مدیر متعصب و با غیرت در تیم است. از این به بعد هم می تواند بازی هایش را با برد و موفقیت پشت سر بگذارد. با این پوکر پرسپولیس یک بار دیگر افتخارآفرینی کرده و دل هواداران را شاد می کند.پیشکسوت پرسسپولیس درباره فشردگی زیاد بازی های این تیم و آسیب دیدگی برخی بازیکنانش در جریان مسابقات گفت: باید در تیم بزرگی مثل پرسپولیس تفکرات بزرگی هم حاکم باشد. با تعاملی که بین مربیان و بازیکنان وجود دارد، همیشه رفاقت و دوستی بین آنها زیاد است. رهبری مانند سید جلال هم عصای دست مربیان است. فکر می کنم بچه ها تا این اندازه حرفه ای هستند که می دانند چه زمانی استراحت کرده و چه زمانی به خودشان فشار بیاورند. فشار باید روی تمام بازی ها تقسیم می شود.وی با اشاره به شرایط لازم برای موفقیت پرسپولیس در لیگ قهرمانان آسیا بیان کرد: کار پرسپولیس سخت است. کسی که می خواهد در پرسپولیس بازی کند باید از هر لحاظ بزرگ باشد. پرسپولیس به بازیکنی نیاز ندارد که فقط از نظر فنی قوی باشد بلکه باید افکار و اهداف وی هم بزرگ باشد. خوشبختانه بازیکنان پرسپولیس جدا از قهرمانی های متوالی شان در لیگ برتر، نایب قهرمانی آسیا را هم دیده اند. من هم این افتخار را داشتم که در زمان نایب قهرمانی لیگ قهرمانان کنار تیم باشم. بچه ها مزه موفقیت را لمس کرده اند و خوشبختانه از کسب قهرمانی هم سیر نمی شوند.پیشکسوت پرسپولیس ادامه داد: مطمئن باشید اگر از لحظ مالی و روحی از تیم حمایت های لازم صورت بگیرد، پرسپولیس در آسیا هم حرف های زیادی برای گفتن دارد و می تواند با انسجام بازی خوب و قابل را مقابل حریفان آسیایی انجام بدهد.انتهای پیام/
به گزارش خبرگزاری فارس، اوله‌گونار سولسشر جواب فرانک لمپارد را در خصوص اینکه تکنولوژی ویدیویی برای منچستریونایتد تصمیمات مطلوبی گرفته است را داد.مربی شیاطین سرخ پیش از دیدار نیمه نهایی جام حذفی مقابل چلسی اظهار داشت: حرف‌های رقیبان منچستریونایتد بیشتر شبیه به یک داستان سرایی است. به نظر می‌رسد مردم می‌خواهند کسی که داوری می‌کند را تحت تاثیر قرار دهند. شنیدم مردم در خصوص شانس صحبت می‌کنم. درست است. ما بیشتر از اینکه بدشانس باشیم، خوش‌شانسیم.وی ادامه داد: وقتی در آفساید هستید، در آفساید هستید و این مشخص است. این تصمیم کاملا واضح است. برخی که در خصوص شانس صحبت می‌کنند، پنالتی ما را مقابل تاتنهام در لحظات پایانی ببیند که از ما گرفته شد. آن پنالتی می‌توانست 2 امتیاز به ما بدهد.مربی منچستریونایتد عنوان کرد: بیایید در خصوص کارت قرمزی که رومئو باید می‌گرفت صحبت کنیم. او خطای بدی روی میسون گرین‌وود انجام داد و مستحق کارت قرمز بود که گرفته نشد و اخراج بازیکن ساوتهمپتون می‌توانست کمک زیادی به ما کند.سولسشر ادامه داد: بیایید در خصوص مارک نوبل صحبت کنیم که در بازی ما مقابل وستهام باید از زمین مسابقه اخراج می‌شد. پس من هم باید در خصوص تصمیماتی که ضد ما گرفته شد بیایم و بحث و جدل کنم.مربی منچستریونایتد گفت: این مسائل داستان سرایی برخی از رقیبان است ولی ما باید روی بازی تمرکز داشته باشیم. داوران هم این مطالب را نمی‌خوانند و تحت تاثیر این مسائل نیستند. آنها می‌آیند که تصمیمات درست را اتخاذ کنند.سولسشر در خصوص بازی مقابل چلسی نیز گفت: من بسیار آماده و سرحال هستم.منچستریونایتد در 3 بازی اخیر خود مقابل چلسی به پیروزی رسیده و می‌خواهد با شکست آبی‌ها به فینال جام حذفی صعود کند.انتهای پیام/
به گزارش خبرگزاری فارس، از مرحله نیمه نهایی رقابت‌های جام حذفی انگلیس، آرسنال به مصاف منچستر سیتی رفت و این دیدار را با 2 گل به سود خود پایان داد.پیر امریک اوبامیانگ در دقایق 19 و 71 گل های این بازی را به ثمر رساند.آرسنال با این پیروزی راهی فینال شد و عملا آرتتا سرمربی آرسنال که پیش از این دستیار پپ گواردیولا در جمع سیتیزن‌ها بود توانست مچ استاد خود را بخواباند.دیگر دیدار مرحله نیمه نهایی جام حذفی انگلیس را امشب از ساعت 21:30 تیم‌های منچستر یونایتد و چلسی برگزار خواهند کرد.انتهای پیام/
به گزارش خبرگزاری فارس، از هفته سی و سوم رقابت‌های لیگ فوتبال پرتغال، ریوآوه میزبان سانتاکلارا بود و این دیدار با تساوی دو بر دو به پایان رسید.هر دوگل ریوآوه توسط مهدی طارمی در دقایق 23 و 81 (پنالتی) زده شد. مهاجم ایرانی در این بازی عملکرد خوبی داشت و 90 دقیقه در میدان حضور داشت.ریوآوه با این تساوی 52 امتیازی شد و به رده پنجم صعود کرد اما عملا از رسیدن به سهمیه اروپایی بازماند.سانتاکلارا هم با 42 امتیاز در رده دهم جای گرفته است.انتهای پیام/
به گزارش خبرگزاری فارس،‌ از هفته سی و چهارم رقابت‌های سری آ ایتالیا، کالیاری که هدایت آن را والتر زنگا برعهده دارد میزبان ساسولو بود و این بازی با تساوی یک بر یک به پایان رسید.گل‌های این بازی را کاپوتو 12 برای ساسولو به ثمر رساند و تک گل کالیاری را پدرو در دقیقه 63 زد.کالیاری با این تساوی 42 امتیازی شد و در رده یازدهم است.ساسولو هم با 48 امتیاز هشتم است.انتهای پیام/
به گزارش خبرگزاری فارس، در چارچوب هفته بیست و پنجم لیگ برتر فوتبال، پرسپولیس در آزادی به مصاف فولاد رفت و توانست با تک گل سیامک نعمتی به برتری یک بر صفر دست یابد.نکته جالب توجه این بازی حضور چند تماشاگر پرسپولیس و فولاد در این بازی بود. در حالی که ورود تماشاگران به ورزشگاه به دلیل پروتکل‌های بهداشتی ممنوع است چند تماشاگر این 2 تیم در ورزشگاه آزادی حاضر و شاهد دیدار تیمشان بودند.تصاویر زیر را مشاهده کنید.انتهای پیام/
به گزارش خبرنگار ورزشی خبرگزاری فارس، یحیی گل محمدی در نشست خبری پس از بازی با فولاد خوزستان اظهار داشت: فکر می کنم بازی را خوب شروع نکردیم و با تمرکز نبودیم. خیلی دوندگی مان پایین بود و به ویژه در نیمه اول، خوب نبودیم.وی افزود: در نیمه دوم ماجرا متفاوت شد و توانستیم با تمرکز بیشتر، موقعیت های زیادتری ایجاد کنیم. در کل دو نیمه متفاوت داشتیم.سرمربی پرسپولیس تصریح کرد: نیمه اول را می‌توانیم را به فولاد اختصاص بدهیم و نیمه دوم هم برای ما بود. توانستیم از موقعیت‌ها‌ی‌مان خوب استفاده کنیم و گل قشنگی بزنیم و این برد را به تمام هواداران و بازیکنان تیم به ویژه در نیمه دوم خیلی با غیرت و با تمرکز بیشتری نسبت به نیمه اول بازی کردند تبریک می‌گویم.گل‌محمدی گفت: باید از بیژن حیدری و تیم داوری هم تشکر کنیم زیرا با وجود پربرخوردن بودن بازی و قضاوت سختی که داشتند توانستند بازی را به خوبی کنترل کنند و در مجموع فکر می‌کنم فوتبال زیبایی شاهد بودیم.وی توضیح داد: فولاد یکی از تیم‌های خوب و پدیده لیگ امسال است خودم پیش‌بینی می‌کردم بازی سختی را پیش‌رو داشته باشیم. در نیمه اول خودمان نبودیم و تحت تأثیر بازی خوبی فولادی‌ها قرار گرفتیم اما نیمه دوم کاملاً یک نیمه پرسپولیسی بود.سرمربی پرسپولیس درباره اینکه پرسپولیس برای کسب پوکر قهرمانی از پنج بازی باقی‌مانده‌اش تنها نیاز به 2 امتیاز دارد، بیان کرد: چیزی که مشخص است هنوز قهرمان نشده‌ایم. پنج بازی پیش‌رو داریم اما می‌دانیم شانس اول قهرمانی هستیم بازی‌های آینده ما مهم‌تر از بازی‌های گذشته‌مان است و باید با تمام قوا برای کسب امتیازهای آنها به زمین برویم.گل‌محمدی درباره وضعیت مصدومیت مهدی ترابی گفت:‌ وی از ناحیه همسترینگ دچار گرفتگی شده و فکر می‌کنم بحث خیلی بزرگی نباشد. پزشکان تیم گفتند مشکل ترابی گرفتگی است اما پس از MRI وضعیت نهایی وی مشخص می‌شود.انتهای پیام/
به گزارش خبرگزاری فارس،‌از هفته سی‌ام رقابت‌های لیگ دسته اول فوتبال باشگاهی کشور، مس کرمان میزبان استقلال خوزستان بود و با یک گل پیروز شد.تک گل این بازی را یاسر فیضی در دقیقه 32 به ثمر رساند.مسی‌ها با این پیروزی 54 امتیازی شدند و به رده دوم جدول رده‌بندی بالاتر از آلومینیوم اراک صعود کردند.استقلال خوزستان هم با 42 امتیاز در رده نهم قرار دارد.در صدر جدول رده‌بندی دسته اول فوتبال باشگاهی کشور مس رفسنجان با 60 امتیاز قرار دارد.انتهای پیام/
به گزارش خبرنگار ورزشی خبرگزاری فارس، جواد نکونام در نشست خبری پس از بازی با پرسپولیس اظهار داشت: شرایط بازی به شکلی نبود که بخواهیم به فکر برگزاری آن باشیم. زیرا فولاد به حدی بازیکنان کرونایی دارد و به حدی از این موضوع ضربه خورده که می‌توانم بگویم کل تیم به نحوی این ویروس را گرفته و آن را رد کردند.وی افزود: برخی بازیکنان‌مان را با دو سه جلسه تمرین در زمین گذاشتیم. نفرات تعویضی‌مان بازیکنانی بودند که تازه روز گذشته تست آنها منفی شد و پس از آن توانستند در بازی شرکت کنند. یاری هم نداشتیم که بخواهیم جای آنها بازی بدهیم. تمرینات خود را با هفت بازیکن تیم‌های امید و جوانان فولاد برگزار می‌کردم تا تکلیف فوتبال بازی کردن، تمرین و هر کاری دیگری که می‌خواستیم انجام بدهیم پس از آزمایش دادن بازیکنان اصلی مشخص شود.سرمربی فولاد تصریح کرد: نفرات کافی برای بازی با پرسپولیس نداشتیم. از روزی که تمرینات خود را آغاز کردیم 27-28 بازیکن درگیر کرونا شدند. این موضوع قطعاً ادامه دارد و باز هم بازیکنان ما آن ویروس را به همدیگر انتقال می‌دهند.نکونام افزود: تیم ما از کرونا خیلی ضربه خورده و دیدید تا جایی که جان داشت خوب بازی کرد اما پس از آن فولاد از حرکت افتاد و روی اجبار دست به تعویض زدیم. روز گذشته هم یک بازیکن ما آسیب دید و امروز هم در نیمه اول عباس بوعذار دچار مصدومیت شد. مجبور شدیم از نفراتی که نمی‌خواستیم به آنها بازی بدهیم استفاده کنیم. پس از شیوع کرونا شرایط بدی برای فولاد رقم خورده است.وی ادامه داد: متأسفانه تیم من از شرایط خوب و آرمانی‌اش فاصله گرفته است و ای کاش دیدار با پرسپولیس در شرایطی برگزار می‌شد که بازیکنانم توان 90 دقیقه بازی را داشتند. در گذشته دیدید که فولاد از نظر بدنی شرایط خوبی داشت اما امشب تیم من افتاد چرا که توان‌مان همین بود. کرونا فولاد را اذیت کرده و سبب شد به پرسپولیس ببازیم.سرمربی فولاد خاطرنشان کرد: با این شرایط باید ادامه بازی‌های فصل را انجام دهیم اما امیدوارم تمام بازیکنانم را در دیدارهای بعدی در اختیار داشته باشیم تا بتوانم با آنها تمرین کنم. همین الان هفت بازیکن فولاد به همراه مربی اسپانیایی تیم در اهواز تمرین می‌کنند تا ببینیم دست کم برای بازی بعدی می‌توانیم آنها را در اختیار داشته باشیم؟ مجبور بودیم مقابل پرسپولیس بازی کنیم و این کار را هم انجام دادیم.نکونام درباره اینکه آیا کرونا دلیل اصلی باخت فولاد به پرسپولیس بوده است، گفت: من توضیحات کامل و جامعی دادم و خودتان هم بازی را دیدید.وی درباره اعتراض به داور در جریان این بازی اظهار داشت:‌ من با داور بحث خاصی نداشتم.سرمربی فولاد درباره عملکرد ضعیف دفاع راست این تیم در بازی با پرسپولیس توضیح داد: هر سه دفاع راست ما کرونا داشتند و مجبور بودند مقابل پرسپولیس بازی کنند. یکی از مدافعان‌مان را بین دو نیمه تعویض کردیم و فرزاد جعفری به جای وی به زمین رفت. وی هم نتوانست نفس بکشد و این بار به مجتبی نجاریان بازی دادیم. کرونا اجازه نمی‌دهد شما نفس بکشید و شوخی‌بردار نیست. این ویروس مانع غذا خوردن می شود و اجازه خواب راحت را می‌گیرد. مشخص است که من چرا در پست دفاع راست دو بار تعویض انجام دادیم.نکونام درباره شرایط این تیم برای کسب سهمیه آسیا گفت: با وضعیت فعلی تیم باید توکل به خدا کنیم تا بازیکنان‌مان کرونا نگیرند. شرایط اهواز خیلی سخت است مسئولان ما را به راستی‌آزمایی می‌فرستند می‌گوییم هرجا شما بگویید تست می‌دهیم نامه هم می‌زنم جواب‌مان را نمی‌دهند. دروغ نمی‌گوییم اما شرایط‌مان در اهواز خیلی بد است. فولاد مشکل دارد و این اتفاق هم رخ داده است. از مسئولان می‌خواهم راهکاری جلوی ما بگذارند. با شرایط فعلی‌مان اگر بار دیگر بازیکنان تیم‌مان کرونا بگیرند فولاد پایین می‌آید.وی افزود: تا جایی می‌توانیم مبارزه کنیم و بجنگیم. وقتی سه بازیکن من کرونا را رد کرده و وارد زمین می‌شوند باید خدا را شکر کنیم. شیمبا، حسن بیت‌سعید، زامهران، موسی کولیبالی، گردان، فرزاد جعفری، غلامزاده، نیک‌نفس، شربتی و ... بازیکنان کرونایی ما هستند. تست‌های آنها مشخص است برخی عوامل تیم و اعضای کادر فنی هم کرونا دارند. وقتی این همه آدم کرونا دارند کاری نمی‌توانم انجام بدهم. کار من قبل از این انجام شده و اکنون شرایط نابرابری دارم.سرمربی فولاد تصریح کرد: برخی تیم‌ها هم می‌گویند بازی‌ها باید 3 بر صفر بشود. وقتی ما چیزی نمی‌گوییم و تا حدی حجب و حیا داریم چرا باید این صحبت‌ها را مطرح کنند. اگر جایش برسد ما هم بلدیم مثل دوستان حرف بزنیم. 3 بر صفر برای زمانی است که تیم ما ضعیف‌تر از حریفانش باشد. فولاد مدعی سهمیه آسیا است و می‌خواهد با تیم‌های دیگر رقابت کند. ما نه بودجه تیم‌های دیگر را داشتیم کرونا هم یقه فولادی‌ها را گرفته است.انتهای پیام/
به گزارش خبرگزاری فارس و به نقل از سایت باشگاه پرسپولیس، تیم فوتبال پرسپولیس امشب با برد مقابل فولاد خوزستان در جدول رده‌بندی 59 امتیازی شد تا در یک قدمی چهارمین قهرمانی متوالی قرار بگیرد.این برد علاوه بر اینکه پرسپولیس را در آستانه قهرمانی قرار داد باعث شد تا شاگردان یحیی گل‌محمدی در ادوار مختلف لیگ برتر 1000 امتیازی شود.پرسپولیس تا پیش از این بازی 997 امتیازی بود اما با برد امشب این تعداد امتیاز به هزار رسید تا پرسپولیس به این همه در تاریخ لیگ برتر دست پیدا کند.انتهای پیام/
به گزارش خبرنگار ورزشی خبرگزاری فارس، شروع مجدد اشتباه احسان مرادیان در لحظات ابتدایی نیمه دوم دیدار پرسپولیس و فولاد سبب شد نکونام با اخم به دروازه بان تیمش نگاه کند.* پس از اعلام خطای شجاع خلیل زاده روی محمد آبشک درگیری لفظی بین وی با هافبک فولاد ایجاد شد که در ادامه فرزاد جعفری هم برای حمایت از آبشک وارد این غائله شد.* مهدی ترابی در دقیقه 58 به دلیل آسیب دیدگی از ناحیه همسترینگ از زمین بیرون آمد و جای خود را به وحید امیری داد که وی هم به تازگی از مصدومیت خارج شده است. به نظر می رسد بهترین گلزن پرسپولیس با این مصدومیت 2،3 هفته ای نتواند برای تیمش بازی کند.* فرزاد جعفری که ابتدای نیمه دوم به زمین آمده بود، دو دقیقه پس از اینکه گل اول پرسپولیس با برخورد به پای وی به ثمر رسید از بازی خارج شد. در واقع نکونام که از عملکرد دفاع راست تیمش در دقایق کوتاه حضورش در زمین دلخور بود تنها 25 دقیقه به جعفری بازی داد.* سیامک نعمتی پس از خطای شدید روی محمد آبشک که سبب اخطار گرفتن هافبک پرسپولیس شد با بازیکن فولاد جر و بحث کرد.*بیژن حیدری در دقیقه 75 بار دیگر وقت استراحت گرفت.*وحید امیری پس از خطا روی فرشاد احمدزاده در دقیقه 84 به شکل جالبی از هم تیمی سابقش عذرخواهی کرد.*عارف آقاسی و بشار رسن در پایان بازی تست دوپینگ دادند.انتهای پیام/
به گزارش خبرگزاری فارس،‌ از هفته بیست و پنجم رقابت‌های لیگ برتر فوتبال باشگاهی کشور، پرسپولیس در ورزشگاه آزادی میزبان فولاد خوزستان بود و قرمزپوشان این بازی را با یک گل به سود خود پایان دادند.تک گل این بازی را سیامک نعمتی در دقیقه 68 به ثمر رساند.شاگردان یحیی گل محمدی با این پیروزی 59 امتیازی شدند و در آستانه قهرمانی لیگ برتر فوتبال قرار گرفتند.فولاد هم با این باخت در امتیاز 39 و رده ششم باقی ماند.در این هفته تراکتور که با نتیجه دو بر یک شاگردان قلعه نویی را مغلوب کرده بود به رده دوم صعود کرد و جایگاه سپاهان را گرفت و استقلال هم با پیروزی دو بر صفر مقابل صنعت نفت آبادان با 41 امتیاز به رده پنجم صعود کرد.شکست شهر خودرو هم باعث شد این تیم با 41 امتیاز در رده چهارم باقی بماند.لازم به توضیح است که در نیمه بالایی جدول استقلال یک دیدار و فولاد دو دیدار نسبت به سایر حریفان کمتر انجام داده‌اند.*جدول رده‌بندی به شرح زیر است:انتهای پیام/
به گزارش خبرنگار ورزشی خبرگزاری فارس، دیدار تیم های پرسپولیس و فولاد از هفته بیست و پنجم لیگ برتر از ساعت 21 در ورزشگاه آزادی تهران برگزار شد. این بازی در نهایت با برتری یک بر صفر شاگردان یحیی گل محمدی به اتمام رسید.با این برد، پرسپولیس 59 امتیازی شد و فاصله اش با نزدیک ترین تعقیب کننده خود یعنی تراکتور را به 15 رساند. فولاد هم با ثبت اولین باخت خود پس از پنج برد متوالی 39 امتیازی ماند و در در رتبه ششم قرار گرفت.داور: بیژن حیدریکمک ها: سعید علی نژادیان- مهدی الوندیاخطار: سیامک نعمتی (پرسپولیس)اخراج:گل: سیامک نعمتی (68) برای پرسپولیسترکیب پرسپولیس: بوژیدار رادوشویچ، مهدی شیری، شجاع خلیل زاده، محمد حسین کنعانی زادگان، سید جلال حسینی، کمال کامیابی نیا، احمد نوراللهی، مهدی ترابی (59- وحید امیری) بشار رسن (95- امیر روستایی) سیامک نعمتی و علی علیپور (81- مهدی عبدی)سرمربی: یحیی گل محمدیترکیب فولاد: احسان مرادیان، موسی کولیبالی، محمد قاسمی نژاد، احمد عبدالله زاده، محمد آبشک (87- سینا زامهران) وحید نامداری (46- وحید نامداری) عارف آقاسی، وحید حیدریه، عباس بوعذار (46- صابر حردانی) فرشاد احمدزاده، صالح حردانی (46- فرزاد جعفری) (70- مجتبی نجاریان)سرمربی: جواد نکونامدقیقه 2ارسال ضربه ایستگاهی محمد آبشک با ضربه سر موسی کولیبالی با اختلاف زیاد از کنار دروازه پرسپولیس بیرون رفت.دقیقه 4پس از یک رفت و برگشت، شوت محمد قاسمی نژاد از کنار دروازه پرسپولیس به اوت رفت.دقیقه 20روی پیشروی مهدی ترابی توپ به سیامک نعمتی رسید که ضربه زمینی وی در اختیار احسان مرادیان قرار گرفت.دقیقه 22ضربه آبشک از  بالای دروازه پرسپولیس بیرون رفت.دقیقه 30ضربه ایستگاهی عباس بوعذار با اختلااف کمی از بالای دروازه رادوشویچ راهی اوت شد.دقیقه 1+45آبشک در موقعیت تک به تک با رادو توپ را به بدن دروازه بان پرسپولیس زد و در ریباند هم کنعانی زادگان اجازه نداد ضربه بوعذار داخل دروازه تیمش برود. در ادامه هم بار دیگر ضربه آبشک به شکل خطرناکی از کنار دروازه پرسپولیس عبور کرد.دقیقه 4+45شوت نوراللهی پس از برخورد به مدافع فولاد تغییر جهت داد تا مرادیان با زحمت آن را دفع کرده و مانع گلزنی پرسپولیس شود.دقیقه 49ضربه ایستگاهی احمد نوراللهی با اختلاف کمی از بالای دروازه مرادیان بیرون رفت.دقیقه 55شوت خطرناک ترابی از کنار دروازه فولاد عبور کرد.دقیقه 57نفوذ علیپور به محوطه جریمه فولاد با شوت زمینی پای چپ او سبب شد مرادیان دردو مرحله توپ را جمع کند.دقیقه 61مرادیان شوت پای چپ علیپور از پشت محوطه جریمه فولاد را مهار کرد.دقیقه 68وحید امیری با پاس در عمق سیامک نعمتی را به توپ رساند که ضربه وی پس از برخورد به پای فرزاد جعفری وارد دروازه فولاد شد.دقیقه 72ارسال وحید حیدریه با سر موسی کولی‌بالی بیرون رفت.دقیقه 80ارسال علیپور از جناح چپ زمین را کنعانی‌زادگان با ضربه ای کم‌دقت به اوت فرستاد.دقیقه 83سانتر خطرناک مجتبی نجاریان با واکنش خوب رادو دفع شد.دقیقه 85شوت تماشایی نوراللهی با اختلاف اندکی از کنار تیر عمودی سمت چپ دروازه فولاد بیرون رفت.دقیقه 86پاس نعمتی در موقعیت عالی به امیری رسید اما شوت وی پس از یک سرتوپ به بدن دروازه بان فولاد بخورد کرده و راهی کرنر شد.دقیقه 88مرادیان ضربه سر خلیل‌زاده که با برخورد به سینه مهدی عبدی در آستانه ورود به دروازه فولاد قرار گرفته بود با واکنشی زیبا دفع کرد.دقیقه 1+90رادو با دفع ضربه سر احمدزاده مانع گلزنی فولاد شد.انتهای پیام/
به گزارش خبرگزاری فارس، از هفته سی و هفتم رقابت‌های لیگ برتر انگلیس، برنلی در خانه نوریچ به میدان رفت و با دو گل پیروز شد.گل‌های این بازی را وود در دقیقه 5+45 و گودفری (گل به خودی 80) به ثمر رساندند.نوریچ که پیش از این سقوطش به دسته اول قطعی شده است در این بازی دو اخراجی داشت و دو بازیکن خود را در نیمه اول از دست داد.برنلی با این برد 54 امتیازی شد و بالاتر از آرسنال در رده نهم ایستاد.انتهای پیام/
به گزارش خبرگزاری فارس، از هفته سی‌ام رقابت‌های لیگ دسته اول فوتبال باشگاهی کشور، نود ارومیه میزبان خوشه طلایی ساوه بود و این دیدار با تساوی بدون گل به پایان رسید.این دو تیم که پشت سر هم و در تعقیب یکدیگر هستند با این تساوی جایگاه‌های خود را حفظ کردند.بر این اساس خوشه طلایی با 50 امتیاز در رده چهارم است.نود ارومیه هم با 49 امتیاز در مکان پنجم ایستاده است.انتهای پیام/
به گزارش خبرگزاری فارس و به نقل از روابط عمومی ماشین‌سازی‌تبریز، بر اساس برنامه‌ریزی کادر پزشکی باشگاه ماشین‌سازی اولین تست ادواری زیر نظر نمایندگان سازمان لیگ اعضای این تیم قبل از بازی با گل گهر سیرجان  را پشت سر  گذاشتند تا با تایید سلامت کامل وارد بازی‌ شوند.گفتنی است دیدار ماشین سازی-گل گهر ساعت 20:15 روز پنجشنبه 2 مرداد در استادیوم اختصاصی باشگاه ماشین سازی برگزار می‌شود.انتهای پیام/
به گزارش خبرگزاری فارس، تیم فوتبال رئال مادرید در هفته گذشته موفق شد با پیروزی مقابل ویارئال رسما عنوان قهرمانی فصل لالیگا را بدست آورد.شاگردان زیدان در آخرین بازی این فصل فردا به مصاف لگانس خواهند رفت و این در شرایطی است که این دیدار هیچ تاثیری برای رئال ندارد.با این حال باز هم زین الدین زیدان به گرت بیل در این دیدار بازی نخواهند داد. سرمربی فرانسوی رسما نام بیل را از لیست رئالی‌ها خط زده است تا مشخص شود که زیدان هیچ علاقه‌ای به حضور این بازیکن گرانقیمت در مادرید ندارد.گرت بیل در هفته‌های اخیر هم همواره بر روی نیمکت رئال حضور داشت و با حرکات خود حاشیه ساز شده بود.اسامی فهرست بازیکنان رئال به شرح زیر است:انتهای پیام/
به گزارش خبرنگار ورزشی خبرگزاری فارس، مهدی علی نژاد درباره ارزیابی اش از احتمال محروم شدن پرسپولیس به دلیل پرداخت نشدن مطالبات برانکو ایوانکوویچ و  قطعی شدن محرومیت استقلال از فعالیت در سه پنجره نقل و انتقالاتی به دلیل بدهی به بویان، اظهار داشت: پرسپولیس برای پرداخت پول برانکو و دستیارانش 2،3 هفته وقت دارد. درباره استقلال هم مدیرعامل باشگاه توضیح داد که باید مبلغی پرداخت شود.وی افزود: بخش عمده ای از طلب بویان هم تامین شده و فکر می کنم در روزهای آتی پول وی را پرداخت کنند. پس از این پرداخت هم پنجره ها باز می شود و نگرانی نخواهیم داشت.معاون قهرمانی و توسعه ورزش حرفه ای وزارت ورزش و جوانان درباره اینکه شنیده می شود اخبار محرومیت دو باشگاه کذب است، عنوان کرد: اگر سوء نیتی دیده شود، از طریق مراجع قضائی پیگیری می کنیم اما این مسائل به خود باشگاه بستگی دارد.انتهای پیام/
به گزارش خبرگزاری فارس، از هفته سی‌ام رقابت‌های لیگ دسته اول فوتبال باشگاهی کشور، آلومینیوم اراک میزبان آرمان گهر بود و با نتیجه دو بر یک شکست خورد.آلومینیوم که در صورت پیروزی می‌توانست در رده دوم لیگ دسته اول جایگاه خود را مستحکم کند، شکست خورد تا در نهایت با 51 امتیاز در مکان دوم باقی بماند.آرمان گهر هم با این برد 38 امتیازی شد و در رده یازدهم ایستاده است.سپیدرود رشت هم که در خطر سقوط قرار دارد در دیدار مقابل داماش گیلان با یک گل پیروز شد تا همچنان امیدوار به بقا باشد.*نتایج سایر بازی‌ها به شرح زیر است:قشقایی شیراز یک - رایکا بابل 2علم و ادب تبریز یک - هوادار 3نیروی زمینی 2 - ملوان صفرانتهای پیام/
به گزارش خبرنگار ورزشی خبرگزاری فارس، دیدار تیم های پرسپولیس و فولاد از هفته بیست و پنجم لیگ برتر از ساعت 21 در ورزشگاه آزادی تهران برگزار شد که نیمه اول با تساوی بدون گل به اتمام رسید.داور: بیژن حیدریکمک ها: سعید علی نژادیان- مهدی الوندیاخطار: سیامک نعمتی(پرسپولیس)اخراج:گل:ترکیب پرسپولیس: بوژیدار رادوشویچ، مهدی شیری، شجاع خلیل زاده، محمد حسین کنعانی زادگان، سید جلال حسینی، کمال کامیابی نیا، احمد نوراللهی، مهدی ترابی، بشار رسن، سیامک نعمتی و علی علیپورسرمربی: یحیی گل محمدیترکیب فولاد: احسان مرادیان، موسی کولیبالی، محمد قاسمی نژاد، احمد عبدالله زاده، محمد آبشک ، وحید نامداری(46- وحید نامداری) عارف آقاسی، وحید حیدریه، عباس بوعذار(46- صابر حردانی) فرشاد احمدزاده، صالح حردانی(46- فرزاد جعفری(70- مجتبی نجاریان)سرمربی: جواد نکونامدقیقه 2ارسال ضربه ایستگاهی محمد آبشک با ضربه سر موسی کولیبالی با اختلاف زیاد از کنار دروازه پرسپولیس بیرون رفت.دقیقه 4پس از یک رفت و برگشت، شوت محمد قاسمی نژاد از کنار دروازه پرسپولیس به اوت رفتدقیقه 20روی پیشروی مهدی ترابی توپ به سیامک نعمتی رسید که ضربه زمینی وی در اختیار احسان مرادیان قرار گرفت.دقیقه 22ضربه آبشک از  بالای دروازه پرسپولیس بیرون رفت.دقیقه 30ضربه ایستگاهی عباس بوعذار با اختلااف کمی از بالای دروازه رادوشویچ راهی اوت شد.دقیقه 1+45آبشک در موقعیت تک به تک با رادو توپ را به بدن دروازه بان پرسپولیس زد و در ریباند هم کنعانی زادگان اجازه نداد ضربه بوعذار داخل دروازه تیمش برود. در ادامه هم بار دیگر ضربه آبشک به شکل خطرناکی از کنار دروازه پرسپولیس عبور کرد.دقیقه 4+45شوت نوراللهی پس از برخورد به مدافع فولاد تغییر جهت داد تا مرادیان با زحمت آن را دفع کرده و مانع گلزنی پرسپولیس شود.انتهای پیام/
به گزارش خبرنگار ورزشی خبرگزاری فارس، در چارچوب هفته سی و چهارم سری‌آ ایتالیا از ساعت 19 و 45 دقیقه آتالانتا به مصاف هلاس ورونا رفت و در نهایت به تساوی یک بر یک رضایت داد.شاگردان گاسپرینی که می‌توانستند با برتری در این دیدار فاصله خود را با یوونتوس به 4 امتیاز کاهش دهند ولی این اتفاق رخ نداد و همه چیز به سود صدرنشین تمام شد. البته این تیم توانست با این یک امتیاز بالاتر از اینتر در رده دوم قرار گیرد.تک گل آتالانتا را دواین زاپاتا در دقیقه 50 و گل ورونا را پسینا در دقیقه 59 به ثمر رساند.در جدول سری‌آ یوونتوس با یک بازی کمتر و 77 امتیاز صدرنشین است و آتالانتا با 71 امتیاز و تفاضل بهتر در جایگاه دوم قرار گرفته است.اینترمیلان نیز با یک بازی کمتر و 71 امتیاز در جایگاه سوم قرار دارد.شاگردان کونته دوشنبه در المپیکو میهمان رم هستند و یوونتوس نیز در سه شنبه میزبان لاتزیو است.انتهای پیام/
به گزارش خبرنگار ورزشی خبرگزاری فارس، پیش از شروع بازی پرسپولیس و فولاد، یحیی گل محمدی و تعدادی از شاگردانش سمت جواد نکونام رفته و با سرمربی فولاد خوش و بش کردند.*سید جلال حسینی با پیراهن یکی از هواداران قدیمی پرسپولیس که به تازگی در مراسم قبل بازی شرکت کرد.* تصاویر بازیکنان پرسپولیس دور سکوهای ورزشگاه نصب شده بود.*در دقیقه 3 دیدار پرسپولیس و فولاد توپ در حالت مشکوکی به دست کمال کامیابی نیا برخورد کرد و پس از اعتراض جواد نکونام و شاگردانش به اعلام نشدن خطا، بیژن حیدری این حرکت را خارج از محوطه جریمه به سود تیم میهمان خطا گرفت. در تصاویر تلویزیونی به نظر می رسید توپ درون محوطه جریمه به دست هافبک پرسپولیس برخورد کرده و داور باید این صحنه را پنالتی می گرفت.* در دقیقه 10 نکونام پس از لو رفتن توپ از سوی عارف آقاسی، سر مدافع جوان تیمش فریاد بلندی کشید.* مانند دیدار قبلی پرسپولیس در ورزشگاه آزادی، ماکت هایی از تصویر هواداران این تیم روی سکوها نصب شده بود.* شجاع خلیل زاده در دقیقه 16 پس از بیرون رفتن توپ صالح حردانی را هل داد که این موضوع با واکنش منفی سرمربی فولاد همراه شد.* در دقیقه 24 صدای ضبط شده هواداران برای تشویق مرحوم هادی نوروزی از بلندگوهای ورزشگاه پخش شد.* در دقیقه 27 لو رفتن توپ از سوی خلیل زاده سبب شد گل محمدی از روی زمین بلند شده و با فریاد به این موضوع اعتراض کند.* ناظر بازی از مسئولان ورزشگاه درخواست کرد بلندی صدای هواداران را کمتر کنند.انتهای پیام/
به گزارش خبرگزاری فارس، در چارچوب هفته سی و سوم لیگ پرتغال از ساعت 22 و 30 دقیقه ریوآوه به مصاف سانتا کلارا می‌رود.مهدی طارمی مثل بازی‌های گذشته در ترکیب اصلی ریوآوه قرار گرفته است.ریوآوه با 51 امتیاز در رده ششم قرار دارد و باید به مصاف سانتا کلارای دهم جدولی بروند.ترکیب اصلی تیم میزبان را مشاهده کنید.انتهای پیام/
به گزارش خبرگزاری فارس، در آغاز هفته سی‌ام رقابت‌های لیگ دسته اول فوتبال باشگاهی کشور مس رفسنجان میزبان گل ریحان بود و در شرایطی که با 3 گل پیش بود با دو گلی که دریافت کرد، این بازی را با نتیجه 3 بر 2 پیروز شد.گل ریحانی‌ها در آستانه ثبت یک کامبک مقابل مس رفسنجان بودند اما در نهایت ناکام ماندند.گل‌های این بازی را گلزاری 20، طرحانی 28 و پاداش 57 برای مس رفسنجان به ثمر رساندند.گل‌های گل ریحان هم توسط درویشی 80 و محمدی 86 زده شد.مس رفسنجان با این پیروزی 60 امتیازی شد و در آستانه صعود به لیگ برتر قرار گرفت.گل ریحان هم با 46 امتیاز در رده ششم قرار دارد.انتهای پیام/
به گزارش خبرنگار ورزشی خبرگزاری فارس، دمای بدن اعضای تیم‌های پرسپولیس، فولاد و داوران بازی پس از ورود به ورزشگاه آزادی با استفاده از دستگاه تب سنج اندازه گیری شده و آنها از تونل ضدعفونی رد شدند.*با همت هواداران پرسپولیس طرح های موزاییکی چمپیون(قهرمان) کاپ قهرمانی که روی آن عدد چهار درج شده بود، کادر درمان خسته نباشید و کرونا را را شکست می‌دهیم روی سکوهای ورزشگاه به اجرا درآمد.* همچنین برای قدردانی از زحمات علیرضا بیرانوند طرح پیراهن شماره یک پرسپولیس به نام وی هم روی سکوها اجرا شد.*آیاندا پاتوسی که پس از بازگشت به ایران به دلیل آماده نبودن در فهرست تیم فولاد قرار نگرفته است همراه با کاروان این تیم به ورزشگاه آمد.*در جریان گرم کردن بازیکنان پرسپولیس شجاع خلیل زاده و مهدی ترابی با هم شوخی کرده و یکدیگر را هل دادند.انتهای پیام/
به گزارش خبرنگار ورزشی خبرگزاری فارس، جواد نکونام اسامی 11 بازیکن تیم فوتبال فولاد را برای دیدار با پرسپولیس در هفته بیست و پنجم لیگ برتر اعلام کرد.احسان مرادیان، موسی کولیبالی، محمد قاسمی نژاد، احمد عبدالله زاده، محمد آبشک ، وحید نامداری، عارف آقاسی، وحید حیدریه، عباس بوعذار، فرشاد احمدزاده، صالح حردانی بازیکنانی هستند که طبق تشخیص سرمربی فولاد برای بازی با شاگردان یحیی گل محمدی در ترکیب ثابت این تیم قرار گرفته اند.فرزاد جعفری، میلاد بدرقه، حسن بیت سعید، مجتبی نجاریان، لوسیانو پریرا، صابر حردانی ، علی عالی نژاد، محمدرضا گلی و سینا زامهران هم در این دیدار روی نیمکت فولاد حضور دارند.دیدار پرسپولیس و فولاد از ساعت 21 در ورزشگاه آزادی آغاز می‌شود.انتهای پیام/
به گزارش خبرگزاری فارس، فرداشب در چارچوب مرحله نیمه نهایی جام حذفی انگلیس چلسی در ومبلی به مصاف منچستریونایتد می‌رود.فرانک لمپارد در خصوص این بازی گفت: سال سختی برای ما بود. ما از سوی مردم چندین بار مورد انتقاد واقع شدیم ولی الان در نیمه نهایی حذفی و با سطح و آمادگی فوق‌العاده‌ای قرار گرفته‌ایم.وی ادامه داد: من خوش‌شانس بودم که به عنوان بازیکن توانستم قهرمان جام حذفی شوم. من با پیروزی‌های پدرم در سال‌های 75 و 80 بزرگ شدم و احساسی خوب به این رقابت دارم.لمپارد تصریح کرد: حالا من مربی هستم و در هر رقابت و جامی بهترین عملکرد را دوست دارم به نمایش گذارم و پیروز میدان شوم. مفتخرم که با باشگاهی که عاشقش هستم پا به ورزشگاه ومبلی می‌گذارم.لمپارد در 3 دیدار آخر خود مقابل منچستریونایتد شکست خورده و مقابل سولسشر بازنده نام گرفته است.وی در این خصوص گفت:‌ آنها در ورزشگاه اولدترافورد به خوبی از ضدحملات استفاده کردند و همین کار را نیز در استمفوردبریج نشان دادند. در خصوص جزئیات نمی‌خواهم صحبت کنم ولی به آنها به تیمی که اکنون هستند احترام می‌گذارند. منچستریونایتد تیمی خوبی دارد و بازیکنانش به صورت فردی در فرم خوبی قرار گرفته‌اند.لمپارد از برونو فرناندز صحبت کرد و گفت: بسیار مهم است که در این زمان بتوانیم خوب دفاع کنیم. فرناندز بازیکنی باهوش است، در مقابل استون ویلا دیدیم که چگونه پنالتی را گرفت.انتهای پیام/
به گزارش خبرگزاری فارس، امروز بازیکنان تیم فوتبال پیکان که در بازی با سایپا کمتر از یک نیمه بازی کرده بودند در جریان یک بازی تدارکاتی به مصاف تیم میلاد مهر تهران رفته و با تک گل جابر انصاری به پیروزی رسیدند.البته در واپسین دقایق بازی علیرضا رضایی دروازه بان جوان پیکان پنالتی حریف را مهار کرد.تمرین فردای پیکان تعطیل است و دوشنبه قبل از شروع تمرین توسط یکی از مراکز معتبر پزشکی از اعضای تیم  تست کرونا گرفته خواهد شد.انتهای پیام/
به گزارش خبرنگار ورزشی خبرگزاری فارس، یحیی گل محمدی اسامی 11 بازیکن تیم فوتبال پرسپولیس برای دیدار با فولاد خوزستان در هفته بیست و پنجم لیگ برتر را اعلام کرد.بوژیدار رادوشوویچ، مهدی شیری، شجاع خلیل زاده، محمد حسین کنعانی زادگان، سید جلال حسینی، کمال کامیابی نیا، احمد نوراللهی، مهدی ترابی، بشار رسن، سیامک نعمتی و علی علیپور بازیکنانی هستند که طبق تشخیص سرمربی پرسپولیس برای بازی با شاگردان جواد نکونام در ترکیب ثابت این تیم قرار گرفته‌اند.امید عالیشاه، مهدی عبدی، وحید امیری، امیر روستایی، سعید حسین پور، سینا مهدوی، محمد احسان حسینی و امیرحسین بیات هم بازیکنان نیمکت نشین پرسپولیس هستند.محمد نادری هم که به تازگی مصدومیتش به اتمام رسیده به دلیل نرسیدن به آمادگی لازم در این بازی غایب است.دیدار پرسپولیس و فولاد از ساعت 21 در ورزشگاه آزادی آغاز می شود.انتهای پیام/
به گزارش خبرگزاری فارس و به نقل از روابط عمومی ذوب آهن اصفهان، تیم حقوقی  باشگاه با تهیه  شکوائیه ای مستدل خطاب به کمیته انضباطی فدراسیون فوتبال، خواستار رسیدگی به نقض فاحش و تاثیر گذار قوانین از جانب تیم داوری این دیدار شدند.در بخشی از این شکوائیه ضمن بر شمردن تعدادی از آرا محاکم ملی و بین المللی در خصوص اشتباهات داوران در نقض آشکار قوانین توسط محاکم انضباطی، خواسته شده است تا اتفاقات بازی فوق مورد بازبینی دقیق قرار گرفته و روح قانون که به معنای واقعی کلمه در این بازی خدشه دار شده پیاده و اجرایی شود. به علاوه از کمیته انضباطی خواسته شده است تا کارت قرمز اشتباه کاپیتان ذوب آهن نیز مورد بازبینی قرار گیرد.انتهای پیام/
به گزارش خبرگزاری فارس، هفته سی و ششم رقابت‌های لیگ برتر انگلیس با پیروزی تیم‌های منچستر سیتی، چلسی، لسترسیتی، منچستر یونایتد، تاتنهام و آرسنال همراه شد و در این هفته لیورپول قهرمان زودهنگام مسابقات نتوانست بر توپچی‌ها غلبه کند و در نهایت تن به شکست داد.هواسکورد اقدام به انتخاب تیم منتخب کرد که به شرح زیر است:دروازه‌بان: داوید دخه‌آ (منچستر یونایتد)مدافعان: مگوایر (منچستر یونایتد)، روبرتسون (لیورپول)، دانک (برایتون)، آزپلیکوئتا (چلسی)هافبک‌ها: اندیدی (لستر سیتی)، رشفورد (منچستر یونایتد)، داوید سیلوا (منچستر سیتی)، ویلیان (چلسی)مهاجمان: ماکسیمین (نیوکاسل) و آنتونیو (وستهام)انتهای پیام/
به گزارش خبرگزاری فارس، فرداشب در دیدار هفته پایانی لالیگا ویارئال میزبان ایبار است.این باشگاه به طور رسمی اعلام کرد که جدال فردا آخرین بازی سانتی کازورلا برای زیردریایی‌ها است.به نقل از رسانه‌های انگلیسی سانتی کازورلا قصد دارد در 35 سالگی فوتبال را تمام کند و به نیمکت آرسنال و دستیاری آرتتا، مربی توپچی‌ها برسد.آرتتا و کازورلا به مدت 4 سال در لندن با هم بازی کردند و به شدت با هم رفاقت دارند.انتهای پیام/
به گزارش خبرگزاری فارس، در حالی که فدراسیون تنیس روی میز چند بار برنامه‌هایی را برای برگزاری اردوی تیم ملی این کشور در نظر گرفته است، اما هر بار بازیکنان ملی پوش با آن مخالفت کرده‌اند.سینگ، دبیرکل فدراسیون تنیس روی میز هند در این خصوص گفت: بیشتر بازیکنان مایل نیستند که برای برپایی کمپ به شهرهای دیگر سفر کنند. ما ابتدا به دنبال برگزاری اردو در بنگلور بودیم ، اما آنها به دلیل کمبود تجهیزات مخالفت کردند.سپس پیشنهاد ما شهر پاتیالا بود که فقط 6 بازیکن از 20 پاسخ مثبت دادند.به گزارش اسپرت استار، پاتیالا مرکز اصلی کمپ تیم‌های ملی هند بوده است، اما کمال که یکی از بازیکنان سرشناس هند محسوب می‌شود و رده 31 جهان را در اختیار دارد معتقد است آنجا امکاناتش کافی نیست و نیاز به تغییرات دارد.در سال‌های گذشته هند یکی از رقیبان اصلی ایران در رقابت‌های آسیایی بوده است.طبق اعلام فدراسیون جهانی تا پایان سال 2020 هیچ رقابت بین المللی برگزار نخواهد شد. مسابقات جهانی تیمی قرار است اسفندماه در کره جنوبی برگزار شود.انتهای پیام/
به گزارش خبرگزاری فارس، تیم فوتبال شارلروا امروز(شنبه) در دیداری دوستانه از ساعت 19:45 به وقت تهران به مصاف تیم فولا اسچ لوکزامبورگ می‌رود.در این راستا باشگاه شارلروا 11 بازیکن اصلی‌اش برای این دیدار را اعلام کرد نام علی قلی زاده، هافبک ایرانی در ترکیب شارلروا حضور دارد. یونس دلفی دیگر بازیکن ایرانی شارلروا در این بازی نیمکت نشین است.انتهای پیام/
به گزارش خبرگزاری فارس، هفته سی و ششم رقابت‌های لیگ برتر انگلیس با پیروزی تیم‌های منچستر سیتی، چلسی، لسترسیتی، منچستر یونایتد و آرسنال همراه شد و در این هفته لیورپول قهرمان زودهنگام مسابقات نتوانست بر توپچی‌ها غلبه کند و در نهایت تن به شکست داد.بر این اساس برترین بازیکن این هفته از سوی هواسکورد اعلام شد که داوید سیلوا هافبک اسپانیایی این عنوان را بدست آورد.سیلوا موفق شد یک گل بزند، دو پاس گل بسازد و 96 درصد پاس صحیح از خود ثبت کند.وی نمره 8.90 را از هواسکورد دریافت کرد. در رده دوم این فهرست سزار آزپلیکوئتا قرار دارد که نمره 8.77 را بدست آورد، جایگاه سوم در اختیار میکل آنتونیو با 8.75 است.انتهای پیام/
به گزارش خبرگزاری فارس، امیرحسین مقصودی در مورد پیگیری تمریناتش از زمان شیوع بیماری کرونا در کشور، اظهار داشت: قبل از کرونا هم بیشتر بیرون تشک تمرین می‌کردم، الان هم همینطور هست. به خاطر محدودیت‌هایی که وجود دارد بیشتر تنها تمرین می‌کنم. گاهی شاید دو نفری تمرین کنیم.وی با اشاره به اینکه شرایط سنی لازم برای کشتی گرفتن در سه رده سنی را دارد، ادامه داد: امسال هم می‌توانم در جوانان کشتی بگیرم، هم زیر 23 سال و هم تیم ملی بزرگسالان، البته با توجه به المپیک، فعلا تمرکزم روی رده سنی بزرگسالان است.این کشتی گیر تهرانی در مورد رقبایش در وزن 65 کیلوگرم برای کسب دوبنده تیم ملی گفت: سه سالی هست در این وزن کشتی می‌گیرم. هر کسی بیشتر تمرین کند بهتر از بقیه است و می‌تواند نتیجه بگیرد. همه تلاش می‌کنند حریف شان را ببرند، رقابت ما روی تشک است. من هم مثل بقیه بچه‌ها همه تلاشم را می‌کنم که همه را ببرم.مقصودی با بیان اینکه چون عمویم کشتی گیر بوده، زیر نظر او از بچگی تمرین کشتی را شروع کرده، ادامه داد: از بچگی حسن رحیمی را خیلی دوست داشتم، فکر می‌کردم مثل او وزن اولی شوم، ولی نشد. در تمرین هم نمی‌شد او را برد.عضو تیم ملی در مسابقات جهانی 2018 بوداپست گفت: من به هر مسابقه‌ای که رفتم فقط به طلا فکر کردم شاید شانسم کم بوده اما فقط به دنبال طلا بودم. بیشتر ورزشکاران هدف شان طلای جهانی و المپیک است ولی شاید نشود. الان هم من فقط روی طلا تمرکز کرده ام.وی همچنین با اشاره به لیگ برتر کشتی، تصریح کرد: من قرارداد بستم، اما نمی‌دانم می شود مسابقات را برگزار کرد یا نه، امسال سال دومی است که می‌خواهم در لیگ بزرگسالان کشتی بگیرم. ما غیر از لیگ برتر درآمد دیگری نداریم. انتهای پیام/
به گزارش خبرگزاری فارس و به نقل از سایت فدراسیون جهانی تنیس رو میز، خلیل المهندی که از سال 1995 ریاست فدراسیون تنیس روی میز قطر را برعهده دارد، امسال بیست و پنجمین سالگرد ریاست خود را پشت سرگذاشت.المهندی رابطه بسیار خوبی با فدراسیون جهانی دارد و در مدت زمان حضورش مسابقات مهمی را میزبانی کرده است. تور جهانی پلاتینیوم قطری بیشترین جایزه دلاری را در میان تورهای جهانی دارد و برهمین اساس هر ساله برترین بازیکنان جهان راهی این کشور می‌شوند.او از سال 2014 تاکنون نایب رئیس فداسیون جهانی است و در سال 2005 تا 2009 نیز این سمت را در اختیار داشت.به گزارش فارس، المهندی یک بار در اردیبهشت سال گذشته از نوشاد عالمیان برای شرکت در جام امیر قطر دعوت کرده بود.انتهای پیام/
به گزارش خبرگزاری فارس، تیم فوتبال اینتر فردا (یکشنبه) در هفته سی و چهارم رقابت‌های سری آ ایتالیا در حساس ترین بازی هفته به مصاف آ.اس رم می‌رود.کونته در نشست خبری این بازی گفت: همه در این بازی به دنبال برد هستیم. البته رسیدن به هدفمان در این بازی کار آسانی نیست چون رم تیمی منظم و قدرتمند است. بازی سنگینی پیش رو داریم و باید با تمام قوا وارد زمین بازی شویم.وی افزود: این فصل برای اینتر طولانی شد و مصدومیت‌های زیادی داشتیم. ما سانچس را به دلیل مصدومیت شدید از ناحیه مچ پا به مدت 5 ماه در اختیار نداشتیم. ما سالی پرالتهاب داشتیم و در خط دفاع و میانه مصدومیت‌های زیاد ما را دچار مشکل کرد.اینتر اکنون با 71 امتیاز در رده دوم جدول سری آ قرار دارد. یوونتوس با کسب 77 امتیاز صدرنشین است.انتهای پیام/
به گزارش خبرگزاری فارس، بهنام احسانپور با اشاره به تغییراتی که در روند تمرینی او بعد از شیوع کرونا پیش آمده، اظهار داشت: کرونا 6-7 ماهی هست که زندگی همه ما را تحت تاثیر قرار داده است. از بهمن ماه که اردوی تیم ملی تعطیل شد، اکثر باشگاه ها هم بسته بودند و نمی‌توانیم در سالن کشتی تمرین کنیم. به همین دلیل بیشتر کارهای استقامتی، هوازی و تمرین قدرتی انجام می دهیم. ان شاءالله زودتر این ویروس از بین برود و ما بتوانیم تمرینات مان را دوباره شروع کنیم و همه به زندگی عادی برگردیم.وی در پاسخ به این سوال که در صورت برگزاری مسابقات جهانی، آیا در وزن جدید کشتی خواهد گرفت؟، تصریح کرد: آرزوی هر ورزشکاری حضور در المپیک و کسب مدال در آن است. من در جهانی 2019 در وزن 61 کیلوگرم مدالم را گرفتم. درست است که دو سه سالی شرایط طوری که باید، نبود و نتوانستم نتیجه ای که دلم خواست را بگیرم اما درنهایت در نورسلطان نتیجه گرفتم و امسال هم سعی می کنم که بتوانم دوبنده تیم ملی را به دست بیاورم.این کشتی گیر مازندرانی در مورد رقبایش در وزن جدید و شرایط وزنی‌اش گفت: همه داخلی‌ها کشتی گیران خوبی هستند، هر کسی لایق تر باشد  دوبنده تیم ملی را به دست می آورد. من الان وزنم 68 کیلوگرم هست، فکر می‌کنم برای 65 کیلوگرم، این وزن ایده آلی باشد. کار سخت است، هم جوانان خوبی در این وزن داریم و هم چند کشتی‌گیر باتجربه داریم. همه باید تلاش کنیم. من با اکثر کشتی گیران داخلی وزن 65 کیلوگرم تمرین کردم اما مسابقه نه. فکر کنم فقط یک دفعه با پیمان بیابانی کشتی گرفتم.احسانپور که کشتی را از سال 80 در باشگاه تختی بهشهر آغاز کرده، تاکید کرد: پدرم از قهرمانان قدیم شهر بود و این باعث شد به ورزش رو بیاورم. همراه پدرم به سالن می رفتم. در بچگی به کشتی دبیر خیلی علاقمند بودم و کشتی هایش را پیگیری می کردم. سعی کردم مثل او کشتی بگیرم اما نتوانستم.وی در گفت‌وگو با برنامه دایره طلایی در مورد لیگ برتر کشتی اظهار داشت: با یک تیم قرارداد بستم و امیدوارم شرایطی فراهم شود که لیگ به انجام رسد چون تنها منبع درآمد ما، لیگ است. درآمد دیگری در کشتی نداریم. ان شاءالله که شرایط جوری شود که بدون لطمه خوردن کشتی گیران به لحاظ سلامتی، با رعایت پروتکل های بهداشتی بشود لیگ را برگزار کرد و ما هزینه تمرینات مان را از لیگ دربیاوریم. انتهای پیام/
به گزارش خبرنگار ورزشی خبرگزاری فارس، برنامه کامل مسابقات کاراته بازی‌های المپیک توکیو مشخص شد و این رقابت‌ها در دو بخش مردان و زنان 14، 15 و 16 مردادماه 1400 برگزار خواهد شد.اولین روز مسابقات کاراته، پنجشنبه 5 آگوست (14 مردادماه) از ساعت 10:00 تا 14:45 به وقت محلی شهر توکیو است.دور حذفی کاتا بانوان مسابقه رده‌بندی کاتا بانوان دور حذفی کومیته 67- کیلوگرم مرداناز ساعت 17:00 تا 21:40 به وقت محلی شهر توکیودور حذفی کومیته 55-کیلوگرم بانوان مسابقه برای کسب مدال برنز کاتا زنان آخرین دور مسابقات کاتا بانوان نیمه نهایی کومیته 67- کیلوگرم مردان نیمه‌نهایی کومیته  55- کیلوگرم زنان فینال کومیته  67- کیلوگرم مردان فینال کومیته 55- کیلوگرم  زنان مراسم اهدای مدال نفرات برتر کاتا زنان مراسم اهدای مدال نفرات برتر کومیته 67- کیلوگرم مردان مراسم اهدای مدال نفرات برتر کومیته 55- کیلوگرم زنانجمعه 6 آگوست (15 مردادماه) ساعت 10:00 - 14:45 به وقت محلی شهر توکیودور مقدماتی حذف کاتا مردان دور مقدماتی کاتا مردان دور مقدماتی حذف خانم کومیته 61- کیلوگرمساعت 17:00 - 21:40 به وقت محلی شهر توکیو دور مقدماتی حذفی کومیته 75- کیلوگرم مردان مسابقه کسب مدال برنز کاتا مردان مسابقه فینال کاتا مردان نیمه نهایی کومیته 61- کیلوگرم زنان نیمه نهایی کومیته 75- کیلوگرم مردان فینال کومیته  61- کیلوگرم زنان فینال کومیته 75- کیلوگرم مردان مراسم اهدای مدال نفرات برتر کاتا مردان مراسم اهدای مدال نفرات برتر کومیته 61- کیلوگرم زنان مراسم اهدای مدال نفرات برتر کومیته 75- کیلوگرم مردانشنبه 7 آگوست (16 مردادماه)  ساعت 14:00  تا 20:35 به وقت محلی شهر توکیو دور مقدماتی حذفی کومیته 61+ کیلوگرم بانوان دور حذفی کومیته 75+ کیلوگرم مردان نیمه‌نهایی کومیته  61+ کیلوگرم زنان نیمه نهایی کومیته  75+ کیلوگرم مردان فینال کومیته 61+ کیلوگرم زنان فینال کومیته 75+ کیلوگرم مردان مراسم اهدای مدال کومیته 61+ کیلوگرم زنان مراسم اهدای مدال کومیته 75+ کیلوگرم مردانبرای مشاهد برنامه کامل رقابت‌های کاراته بازیهای المپیک توکیو، اینجا کلیک کنید.انتهای پیام/
به گزارش خبرگزاری فارس، محمد ابراهیم امامی در خصوص اظهارات اخیر سرپرست سابق فدراسیون کشتی در مورد بدهی‌های این فدراسیون و اینکه گفته بود بدهی‌ها 60 میلیارد نیست و 9 میلیارد تومان بوده، اظهار داشت: در خصوص درآمد و بدهی فدراسیون باید شفاف سازی کنیم. این حسابرسی توسط حسابرس رسمی و مستقل انجام شده و بر مبنای مستندات موجود انجام شده این رقم اعلام شده است. درآمد سال 98 فدراسیون کشتی 38 میلیارد و 500 میلیون تومان بوده و همان سال هم 60 میلیارد تومان بدهی اعلام شده است و این حسابرسی براساس استانداردها انجام شده و نحوه حسابرسی هم با سال‌های قبل فرقی نکرده است، اما چرا این اختلاف رقم پیش آمده برای من هم جای تعجب دارد.وی ادامه داد: بدهی اولیه که به ثبت رسید 21 میلیارد تومان بود، اما در این لیست خیلی از موارد و بدهی‌ها نیامده بود، مثلا بدهی 9 میلیارد تومانی ما به شرکت توسعه و تجهیز جزو بدهی ذکر نشد، درحالی که اگر این بدهی نیست پس چه چیزی هست؟ یا هزینه‌هایی که باید به عوامل اجرایی پرداخت می‌شد.سخنگوی فدراسیون کشتی در مورد اینکه بنی تمیم گفته است رقم تخفیف گرفته شده از عوامل اجرایی هم جزو بدهی‌ها لحاظ شده است، خاطرنشان کرد: اصلا بعضی از حق الزحمه‌ها از جمله برای داوران و عوامل اجرایی اصلا به ثبت نرسیده بود و جزو بدهی فدراسیون هم نمی‌آمد. وقتی به ثبت رسید، باید به 21 میلیارد قبلی اضافه می‌شد یا حق بیمه کارکنان به مدت 4 ماه و یا یک ماه حقوق آنها پرداخت نشده بود، ضمن اینکه بدهی‌های مالیاتی هم داشتیم. سنوات کارکنان که در قبل پرداخت می‌شد هم پرداخت نشده بود. همه این موارد مستند هست و می‌توانیم در اختیار همه قرار دهیم.انتهای پیام/
به گزارش خبرگزاری فارس، در چارچوب هفته چهل و پنجم لیگ دسته اول فوتبال انگلیس معروف به «چمپیون‌شیپ»، باشگاه برنتفورد مقابل استوک سیتی با نتیجه یک بر صفر شکست خورد.با این نتیجه، لیدزیونایتد در فاصله 2 بازی مانده به پایان رقابت‌ها به قهرمان چمپیون شیپ لقب گرفت.این تیم با مربیگری مارچلو بیلسا، شب گذشته با باخت وست‌برومویچ به صورت قطعی به لیگ برتر انگلیس صعود کرد.تمام رقابت‌ها بین وست برومویچ و برنتفورد برای رسیدن به مقام دوم و صعود مستقیم به لیگ برتر به هفته پایانی کشیده شد.البته فولام اگر مقابل شفیلد ونزدی امشب پیروز میدان شود می‌تواند امیدی روی کاغذ برای رسیدن به مقام دوم داشته باشد.تیم‌های ناتینگهام فارست و کاردیف سیتی شانس رسیدن به پلی‌اف لیگ برتر انگلیس را دارند و می‌تواند راهی لیگ برتر انگلیس شوند.انتهای پیام/
به گزارش خبرگزاری فارس، نشریه «موندو دپورتیوو» اسپانیا خبر داد پپ گواردیولا، سرمربی سیتی بعد از رفع محرومیت از حضور در لیگ قهرمانان اروپا دست به کار شده و به دنبال جذب لوتارو مارتینز، مهاجم آرژانتینی اینتر است.اما مارتینز بار دیگر نشان داد که دوست دارد به نیوکمپ برود و برای بارسلونا بازی کند. گزارش ها حاکی از آن است ستاره آرژانتینی دست رد به سینه پپ زده چون امیدوار است برای بارسلونا به میدان برود.باشگاه اینتر هم از طرف دیگر برای تمدید قرارداد مارتینز تلاش زیادی کرد ولی موفق به کسب رضایت این بازیکن نشد به همین خاطر به دنبال پیدا کردن جایگزینی مناسب برای این مهاجم است.بارسلونا از تابستان گذشته به درخواست لیونل مسی، کاپیتانش برای جذب مارتینز اقدام کرده ولی هر بار سنگ اندازی های اینتر این انتقال به سرانجام نرسیده است. مهاجم آرژانتنینی مصمم است تا روزی برای بارسلونا بازی خواهد کرد.انتهای پیام/
به گزارش خبرنگار ورزشی خبرگزاری فارس، سازمان لیگ فوتبال ایران امروز زمان برگزاری دو بازی معوقه هفته بیست و سوم لیگ برتر را اعلام کرد که این موضوع مورد اعتراض باشگاه پارس جنوبی جم قرار گرفت.طبق برنامه تعیین شده دیدار تیم‌های پارس جنوبی و استقلال تهران  ساعت 20:30 روز ششم مرداد، در ورزشگاه تختی جم آغاز می‌شود اما مدیرعامل باشگاه پارس جنوبی جم این اقدام سازمان لیگ را شبهه برانگیز می‌داند.بهرام رضائیان در مورد تاریخ اعلام شده توسط سازمان لیگ برای برگزای بازی معوقه پارس‌جنوبی مقابل استقلال به خبرنگار ورزشی فارس گفت: ما به این برنامه سازمان لیگ اعتراض داریم. چرا بدون رای کمیته استیناف زمان برگزاری بازی را اعلام کرده‌اند؟ این کارشان شک و شبهه دارد و شاید واقعا از چیزی مطلع هستند.رضائیان در ادامه گفت: من با سهیل مهدی صحبت کردم و او اعلام کرد بازی در صورتی برگزار می‌شود که رای کمیته استیناف به نفع استقلال و فولاد صادر شود. دو روز دیگر به زمان برگزاری جلسه کمیته استیناف برای رسیدگی به پرونده این دو بازی (پارس جنوبی-استقلال و نساجی-فولاد) باقی مانده اما نمی‌دانم چرا پیش‌دستی کرده‌اند و زمان برگزاری بازی اعلام شده است.انتهای پیام/
به گزارش خبرگزاری فارس، باشگاه الوحده امارات لحظاتی پیش با انتشار بیانیه ای اعلام کرد مارک فوتا، سرمربی 60 ساله هلندی رسما به عنوان سرمربی جدید تیم در فصل 2020-2021 انتخاب شد.پس از جدایی مانوئل خیمنز اسپانیایی مسئولان این باشگاه با مارک فوتا هلندی به توافق رسیده‌اند که البته سابقه و کارنامه قابل توجهی ندارد. فوتا پیش از این رئیس آکادمی باشگاه الوحده بود.الوحده یکی از رقبای استقلال در مرحله گروهی لیگ قهرمانان آسیا 2020 است.شاگردان مجیدی در اولین بازی خود بعد از ایام کرونا در تاریخ 24 شهریور به مصاف این تیم اماراتی می‌روند.انتهای پیام/
به گزارش خبرگزاری فارس، یانیس آنتتوکومپو ستاره 25 ساله و یونانی تیم بسکتبال میلواکی باکس در دو فقصل گذشته عملکرد درخشانی را داشته و با شرایطی که داشت فصل گذشته عنوان ارزشمندترین بازیکن فصل را به خود اختصاص داد.او در این فصل هم این شانس را دارد که یک بار دیگر عنوان ارزشمندترین بازیکن فصل را به خود اختصاص دهد و علاوه بر آن جایزه بهترین بازیکن دفاعی را هم از آن خود کند.در حال حاضر تنها مایکل جردن و کریم اولاجوان دو بازیکن اسطوره‌ای NBA توانسته‌اند در یک فصل دو جایزه ارزشمندترین و دفاعی ترین بازیکن را کسب کنند.انتهای پیام/
به گزارش خبرگزاری فارس و به نقل از پایگاه اطلاع رسانی صندوق اعتباری حمایت از قهرمانان و پیشکسوتان ورزش کشور، علی میرزایی پیشکسوت وزنه برداری ساعاتی قبل در سن 91 سالگی دارفانی را وداع گفت.مرحوم میرزایی مدال برنز المپیک 1952 هلسینکی، مدال نقره و برنز قهرمانی جهان و مدال نقره بازیهای آسیایی 1951 دهلی نو را در کارنامه ورزشی خود داشت.چندی پیش مسئولان صندوق با حضور در بیمارستان تندیس از پیشکسوت ورزش ایران عیادت کردند.صندوق حمایت درگذشت علی میرزایی قهرمان نام آشنای ورزش ایران را به خانواده مرحوم و جامعه ورزش کشور تسلیت می گوید.انتهای پیام/
به گزارش خبرنگار ورزشی خبرگزاری فارس، عملکرد ضعیف تیم داوری بازی ذوب آهن و ماشین سازی در هفته بیست و پنجم لیگ برتر با حواشی مختلفی همراه بود و در فضای مجازی شائبه‌هایی درباره محمد حسین ترابیان، داور وسط این بازی مطرح شد.بلافاصله پس از اتمام این دیدار سایت رسمی فدراسیون فوتبال از تشکیل جلسه فوری برای آنالیز عملکرد داوران به دستور مهدی نبی، دبیرکل فدراسیون خبر داد اما پس از گذشت 2 روز تاکنون خبری درباره جزئیات جلسه مذکور روی این سایت قرار نگرفته است.اسماعیل صفیری در گفت و گو با خبرنگار فارس درباره زمان قطعی برگزاری جلسه ویژه برای رسیدگی به اشتباهات داوری دیدار مذکور اظهار داشت: قرار است فردا نشست کمیته داوران برای رسیدگی به اتفاق‌های مسابقه ذوب آهن و ماشین سازی برگزار شود. هر تصمیمی هم در این جلسه بگیریم از طریق سایت رسمی فدراسیون اطلاع رسانی می کنیم.رئیس کمیته داوران فدراسیون فوتبال درباره شائبه‌های مطرح شده نسبت به محمد حسین ترابیان گفت: هیچ تردیدی روی سلامت داوران ایرانی وجود ندارد و از نظر من ترابیان هم سمت مسائلی که در فضای مجازی مطرح شده است نمی رود. با این وجود پس از برگزاری جلسه اطلاع رسانی لازم درباره برخورد با اشتباهات وی را انجام می دهیم.انتهای پیام/
به گزارش خبرگزاری فارس، امروز تولد مهدی طارمی، ستاره ایرانی ریوآوه پرتغال است و این باشگاه میلاد او را جشن گرفت.در محل غذاخوری، باشگاه ریوآوه برای طارمی جشن تولدی گرفت و برای او کیک تولد نیز آورد.این باشگاه پرتغالی در فضای مجازی نیز با تولد 28 سالگی ستاره ایرانی را نیز تبریک گفت.فیلم جالب جشن تولد طارمی را مشاهده کنید.انتهای پیام/
به گزارش خبرگزاری فارس، آنته ربیچ، ستاره کروات میلان درباره پیروزی 4 بر 2 تیمش مقابل یوونتوس صدرنشین سری آ اظهاراتی جنجالی انجام داد.ربیچ در مصاحبه با سایت «کالچو مرکاتو» ایتالیا گفت: من از توانایی ام آگاه هستم. می دانم از لحاظ بدنی سریع هستم و توانایی بازی کردن با هر دو پا را دارم. تمرکز بالایم در بازی هایی مثل یوونتوس به من کمک می‌کند.وی افزود: در بخشی از بازی به هیگواین و برناردسکی گفتم که بازیکنی مثل شما بیش از 3 دقیقه نباید به خاطر گرفتن توپ بجنگد و باید بتواند توپ را از ما بگیرد. زلاتان در این بازی ضربات سنگینی از سوی بازیکنان رقیب خورد اما بدون بهانه‌جویی بلند شد و به بازی‌اش ادامه داد. اما بازیکنان یوونتوس به خاطر این باخت گریه کردند.مهاجم کروات روسونری ادامه داد: وقتی با هیگواین صحبت می‌کردم، شزنی به من گفت: تو 2 بر صفر شکست خوردی، جوری رفتار نکن انگار پدیده فوتبال هستی. در آن زمان پاسخی به او ندادم اما کسی که مرا تحقیر می‌کند بی پاسخ نمی‌گذارم. به همین خاطر بعد از آن طور دیگری به او پاسخ  دادم و او را مجازات کردم.میلان در این بازی با نتیجه 2 بر صفر عقب بود ولی به شکل باورنکردنی کامبک کرد و با زدن 4 گل در پایان با نتیجه 4 بر 2 برنده بازی شد.انتهای پیام/
به گزارش خبرگزاری فارس، در چارچوب هفته پایانی لالیگا رئال مادرید که به قهرمانی اسپانیا لقب گرفته میهمان لگانس است.زین الدین زیدان در نشست خبری بازی اظهار داشت: تنها یک بازی باقی مانده و ما مثل همیشه به میدان می‌رویم تا بهترین عملکردمان را به نمایش گذاریم.ما انگیزه پیروزی داریم زیرا که پیراهن رئال مادرید را پوشیده‌ایم. این بازی برای ما دوستانه نیستم و مثل همیشه یک بازی در لالیگا است.رئال مادرید یک بازی دشوار در مرحله بازگشت یک هشتم نهایی لیگ قهرمانان اروپا مقابل منچسترسیتی دارد.مربی کهکشانی‌ها در این خصوص گفت: ما پس از این بازی به تعطیلات نمی‌رویم. چند روز تعطیلی داریم و این تعطیلی ما 2 هفته نیست. بازی مقابل منچسترسیتی سخت است ولی ما تا انتها می‌جنگیم.کریم بنزما تنها 2 گل با لئو مسی فاصله دارد تا بتواند عنوان آقای گلی لالیگا «پیچیچی» را دریافت کند. زیدان به تمجید از ستاره خود پرداخت و گفت: دوست دارم که کریم این جایزه را دریافت کند. او خیلی زحمت کشیده و لیاقت این جایزه را دارد. باید ببینیم فردا می‌تواند به این تعداد برسد یا نه.انتهای پیام/
به گزارش خبرگزاری فارس، رقابت‌های مرحله پایانی لیگ بسکتبال NBA در حالی از نهم مرداد آغاز می‌شود که مسئولان این لیگ اعلام کردند، این رقابت‌ها تاثیری در انتخاب برترین نفرات فصل از جمله ارزشمندترین بازیکن ندارد.طبق این اعلام ملاک انتخاب برترین بازیکنان هر بخش نمایش آنها تا قبل از تعطیلی لیگ به خاطر کرونا بوده است.بهترین تازه وارد، بهترین بازیکن ششم فصل، بهترین بازیکن دفاعی، بهترین مربی و ارزشمندترین بازیکن فصل قرار است انتخاب شوند.انتهای پیام/
به گزارش خبرگزاری فارس، به نقل از سایت «RadioRenascença» پرتغال خبر داد باشگاه پورتو با ریوآوه برای جذب مهدی طارمی، مهاجم ایرانی اش به توافق اولیه رسید.این درحالیست که باشگاه بنفیکا هم به دنبال جذب مهاجم ایرانی بود که با مخالفت ریوآوه مواجه شد. باشگاه ریوآوه برای طارمی در محل تمرین جشن تولد برگزار کرد.طارمی در این فصل برای ریوآوه 26 بازی انجام داد و 14 گل به ثمر رساند.انتهای پیام/ا
به گزارش خبرنگار گروه ورزشی خبرگزاری فارس، رقابت‌های رشته‌های ورزشی مختلف بازی‌های المپیک توکیو به میزبانی 42 ورزشگاه برگزار می‌شود.برهمین اساس، مسابقات جودو در دو بخش مردان و زنان 2 تا 9 مرداد ماه سال 1400 برگزار می‌شود.برنامه زمانبندی مسابقات جودو بازی‌های المپیک به شرح زیر است:اولین روز مسابقات جودو، شنبه 24 جولای (2 مردادماه 1400) از ساعت 11:00 تا 14:30 به وقت محلی توکیو رقابتهای دور مقدماتی (حذفی) و مرحله یک چهارم نهایی وزن 48-کیلوگرم بخش زنان و وزن 60- کیلوگرم قسمت مردان برگزار می‌شود.از ساعت 17:00 تا 19:40 به وقت محلی توکیو نیز مسابقات شانس مجدد، مرحله نیمه نهایی، رده بندی، فینال و مراسم اهدای مدال وزن 48-کیلوگرم زنان و 60-کیلوگرم مردان برگزار خواهد شد.یکشنبه 25 جولای (3 مردادماه 1400) از ساعت 11:00 تا 14:30 به وقت محلی توکیو دور مقدماتی و مرحله یک چهارم نهایی وزن 52-کیلوگرم بخش زنان، وزن 66- کیلوگرم مردان برگزار می‌شود.از ساعت 17:00 تا 19:40 به وقت محلی توکیو نیز مسابقات شانس مجدد، مرحله نیمه نهایی، رده بندی، فینال و مراسم اهدای مدال وزن 52-کیلوگرم زنان و 66-کیلوگرم مردان برگزار خواهد شد.دوشنبه 26 جولای (4 مردادماه 1400) از ساعت  11:00 تا 14:30 به وقت محلی توکیو دور مقدماتی و مرحله یک چهارم نهایی وزن 57-کیلوگرم بخش زنان، وزن 73- کیلوگرم مردان برگزار می‌شود.از ساعت 17:00 تا 19:40 به وقت محلی توکیو نیز مسابقات شانس مجدد، مرحله نیمه نهایی، رده بندی، فینال و مراسم اهدای مدال وزن 57-کیلوگرم زنان و 73-کیلوگرم مردان برگزار خواهد شد.سه‌شنبه 27 جولای ( 5مردادماه 1400)  از ساعت 11:00 تا 14:30 به وقت محلی توکیو دور مقدماتی و مرحله یک چهارم نهایی وزن 63-کیلوگرم بخش زنان، وزن 81- کیلوگرم مردان برگزار می‌شود.از ساعت 17:00 تا 19:40 به وقت محلی توکیو نیز مسابقات شانس مجدد، مرحله نیمه نهایی، رده بندی، فینال و مراسم اهدای مدال وزن 63-کیلوگرم زنان و 81-کیلوگرم مردان برگزار خواهد شد.چهار‌شنبه 28 جولای (6مردادماه 1400)  از ساعت 11:00 تا 14:30 به وقت محلی توکیو دور مقدماتی و مرحله یک چهارم نهایی وزن 70-کیلوگرم بخش زنان، وزن 90- کیلوگرم مردان برگزار می‌شود.از ساعت 17:00 تا 19:40 به وقت محلی توکیو نیز مسابقات شانس مجدد، مرحله نیمه نهایی، رده بندی، فینال و مراسم اهدای مدال وزن 70-کیلوگرم زنان و 90-کیلوگرم مردان برگزار خواهد شد.پنج‌شنبه 29 جولای (7 مردادماه 1400) از ساعت 11:00 تا 14:30 به وقت محلی توکیو دور مقدماتی و مرحله یک چهارم نهایی وزن 78-کیلوگرم بخش زنان، وزن 100- کیلوگرم مردان برگزار می‌شود.از ساعت 17:00 تا 19:40 به وقت محلی توکیو نیز مسابقات شانس مجدد، مرحله نیمه نهایی، رده بندی، فینال و مراسم اهدای مدال وزن 78-کیلوگرم زنان و 100-کیلوگرم مردان برگزار خواهد شد.جمعه 30 جولای (8 مردادماه 1400) 11:00 تا 14:30 به وقت محلی توکیو دور مقدماتی و مرحله یک چهارم نهایی وزن 78+کیلوگرم بخش زنان، وزن 100+ کیلوگرم مردان برگزار می‌شود.از ساعت 17:00 تا 19:40 به وقت محلی توکیو نیز مسابقات شانس مجدد، مرحله نیمه نهایی، رده بندی، فینال و مراسم اهدای مدال وزن 78+کیلوگرم زنان و 100+کیلوگرم مردان برگزار خواهد شد.در آخرین روز از مسابقات نیز، ‌شنبه 31 جولای (9 مردادماه 1400) رقابت‌های تیمی برگزار می‌شود.برای مشاهد برنامه کامل رقابت‌های جودو بازیهای المپیک توکیو، اینجا کلیک کنید.انتهای پیام/
به گزارش خبرنگار ورزشی خبرگزاری فارس، کمیته بین المللی المپیک برنامه رقابت‌های المپیک توکیو 2020 را اعلام کرد که طبق آن زمان رقابت دو ملی المپیکی کشورمان مشخص شد.براساس این برنامه احسان حدادی، ملی پوش پرتاب دیسک کشورمان 8 مرداد 1400 به مصاف حریفان خود می‌رود. همچنین حسن تفتیان که سهمیه دوی 100 متر را کسب کرده است، 9 مرداد رقابت می‌کند.در حال حاضر تنها تفتیان و حدادی سهمیه دوومیدانی المپیک را کسب کرده‌اند.انتهای پیام/ا
به گزارش خبرنگار ورزشی خبرگزاری فارس، علیرضا بیرانوند پس از سفر به بلژیک به قرنطینه رفت و در هفته اخیر، یک تست کرونا هم انجام داده است.وی قرار است تا پایان هفته جاری 2 بار دیگر تست کرونا بدهد. بیرانوند حدود یک هفته دیگر از قرنطینه بیرون می آید و در صورت منفی بودن در تمرینات گروهی آنتورپ  شرکت خواهد کرد.دروازه بان سابق سرخپوشان در شرایطی از ایران خارج شد که تکلیف مطالباتش از این باشگاه و البته بحث دریافت پاداش های وی همچنان مبهم است و مدیران پرسپولیس هیچ توافقی با بیرانوند برای پرداخت مبلغ باقی مانده قرارداد و البته پاداش هایش انجام نداده اند.پرسپولیسی ها تاکنون تماسی با بیرانوند و وکیلش برای پرداخت پول وی انجام نداده اند. به همین دلیل قرار است وکیل دروازه بان تیم ملی در روزهای آتی با حضور در باشگاه پرسپولیس پیگیر نحوه پرداخت بیش از 2 میلیارد پولی باشد که بیرانوند مدعی است باید برای باقی مانده قرارداد و پاداش قهرمانی به وی پرداخت شود.انتهای پیام/ا
به گزارش خبرگزاری فارس، تیم فوتبال بارسلونا فردا(یکشنبه) در هفته سی و هشتم و آخر لالیگا به مصاف تیم آلاوس می رود. آبی-اناری ها در هفته اخیر از اوساسونا شکست خورده بودند و رئال با پیروزی قهرمانی اش در این فصل لالیگا را مسجل کرد.در این راستا کیکه ستین در نشست خبری این بازی، گفت: این طبیعی است که با بارتامئو، رئیس باشگاه جلسه برگزار کنیم چون همه نگران هستیم و باید وضعیتمان بهتر شود. ما به دنبال تغییر وضعیت هستیم و این موضوع بحث ما با بارتامئو بود. ابتدا باید خودمان را برای بازی فردا آماده کنیم و بعد از آن آماده می شویم تا در لیگ قهرمانان اروپا حضور پیدا کنیم.وی افزود: همه چیز با حرف هایی که مسی زد، موافق است. من با او موافق هستم چون ما در برخی از بازی ها بد بودیم و این عملکرد بد باعث شد تا از کورس قهرمانی بمانیم. البته ما بازی هایی را نیز خوب بودیم. ما می توانیمک قهرمان لیگ قهرمانان اروپا شویم اما باید برای رسیدن به این هدف عملکرد خود را بهتر کنیم.سرمربی بارسلونا ادامه داد: اصلا از حرف های مسی ناراحت نیستم. برخی از اوقات ما حرف هایی می زنیم که باید به شکل خوبی تفسیر شود. پیامی که از حرف های مسی دریافت می کنیم این است که ما در رقابت بزرگی قرار داریم و باید عملکرد خود را بهتر کنیم. اصلا به استعفا فکر نمی کنم. من از کارم لذت می برم و تا آخرین روز از کارم لذت خواهم برد. شغل ما در بارسلونا یا هر جای دیگری در خطر قرار دارد. می دانم در اطراف چه می گذرد.انتهای پیام/
به گزارش خبرگزاری فارس، امروز باشگاه موناکو به همکاری با «آلبرتو مورنو» خاتمه داد. این اتفاق بعد از حدود 6 ماه از شروع همکاری رخ داد.بعد از آنکه مدیریت موناکو به ارزیابی عملکرد مربی اسپانیایی پرداخت، به علت کسب نتایج ضعیف وی را از کار برکنارکرد.در پی این اتفاق، اکیپ، روزنامه ورزشی و معتبر فرانسه خبرداد «نیکو کواچ» زمام امور این تیم را برعهده خواهد گرفت.این نشریه افزود کواچ که متولد آلمان اما کروات است، بعد از چند ماه از اخراجش از تیم مونیخی، مسئولیت تیم قدیمی لیگ فرانسه «لوشامپیونه» را برعهده می گیرد.کواچ در دوران مربیگری، مسئولیت تیم زالتسبورگ اتریش، جوانان و بزرگسالان کرواسی، اینتراخت فرانکفورت را در کنار بایرن داشته است.انتهای پیام/ا
به گزارش خبرنگار ورزشی خبرگزاری فارس، تیم فوتبال نود ارومیه عصر امروز در چارچوب دیدارهای هفته سی ام لیگ یک در خانه خود میزبان خوشه طلایی ساوه است.این درحالی است که طبق درخواست استاندار آذربایجان غربی از وحید بیاتلو برای بازگشت به تیم نود، وی امروز به ارمیه می رود تا دیدار شاگردان سابق خود مقابل تیم محسن عاشوری را در ورزشگاه تختی این شهر از روی سکوها تماشا کند.بیاتلو هفته پیش به عنوان دستیار ساکت الهامی در تراکتور انتخاب شده و حتی در دیدار روز گذشته این تیم مقابل سپاهان روی نیمکت نشست اما سفرش به ارومیه این شائبه را ایجاد کرده که وی بار دیگر قرار است به عنوان سرمربی تیم نود فعالیت کند.این مربی جوان در گفت و گو با خبرنگار فارس اظهار داشت: من امروز به ارومیه می روم تا از روی سکوهای ورزشگاه بازی نود با خوشه طلایی را نگاه کنم. این موضوع هم طبق هماهنگی مدیرعامل باشگاه نود با ساکت الهامی صورت گرفته است. این باشگاه و تراکتور متعلق به مردم آذربایجان هستند و حالا که از نود جدا شده ام، اگر کمکی از من بخواهند انجام می دهم و چنین موضوعی هم با نظر مثبت ساکت الهامی است. با این وجود به هیچ وجه قصد جدایی از کادرفنی تراکتور را نداشته و قصد دارم با کمک سایر اعضای کادرفنی و بازیکنان در هفته های پایانی لیگ برتر سهمیه آسیا را کسب کرده و برای قهرمانی جام حذفی هم تلاش خواهیم کرد.
به گزارش خبرگزاری فارس و به نقل از  روابط عمومی سازمان لیگ فوتبال ایران، برنامه مسابقات به شرح زیر است: هفته بیست و ششم؛ گرامیداشت سالروز ازدواج حضرت علی (ع) و حضرت فاطمه (س)- روز ازدواج پنجشنبه ۲ مرداد ۹۹ ماشین سازی تبریز- گل گهرسیرجان- ساعت ۲۰:۱۵-  ورزشگاه سردار سلیمانی تبریز شهر خودرومشهد- تراکتور سازی تبریز- ساعت ۲۰:۱۵-  ورزشگاه امام رضا(ع) مشهد فولاد مبارکه سپاهان- صنعت نفت آبادان- ساعت ۲۰:۴۵-  ورزشگاه نقش جهان اصفهان پیکان تهران- پارس جنوبی جم- ساعت ۲۱-  ورزشگاه شهدا شهر قدس فولادخوزستان- ذوب آهن  اصفهان- ساعت ۲۱-  ورزشگاه شهداء فولاد اهواز شاهین شهرداری بوشهر- سایپا تهران- ساعت ۲۱-  ورزشگاه شهید مهدوی بوشهر استقلال - نساجی مازندران- ساعت ۲۱-  ورزشگاه آزادی تهران جمعه ۳ مرداد ۹۹ نفت مسجد سلیمان- پرسپولیس - ساعت ۲۰:۴۵-  ورزشگاه شهید بهنام محمدی مسجد سلیمانمعوقه از هفته بیست و سوم دوشنبه ۶ مرداد ۹۹ پارس جنوبی جم – استقلال- ساعت ۲۰:۳۰-  ورزشگاه تختی جم نساجی مازندران – فولادخوزستان- ساعت ۲۰:۴۵-  ورزشگاه شهید وطنی قائمشهرهفته بیست و هفتم؛ بزرگداشت عید سعید قربان و  روز اهدای خون جمعه ۱۰ مرداد ۹۹ تراکتور سازی تبریز- پیکان تهران- ساعت ۱۹:۴۵-  ورزشگاه یادگار امام تبریز ذوب آهن اصفهان- نفت مسجد سلیمان - ساعت ۲۰:۳۰-  ورزشگاه فولاد شهر اصفهان سایپا تهران- ماشین سازی تبریز- ساعت ۲۰:۴۵-  ورزشگاه پاس قوامین تهران صنعت نفت آبادان- شهر خودرومشهد- ساعت ۲۱-  ورزشگاه تختی آبادان شنبه ۱۱ مرداد ۹۹ نساجی مازندران- پرسپولیس- ساعت ۱۹:۳۰-  ورزشگاه شهید وطنی قائمشهر پارس جنوبی جم- شاهین شهرداری بوشهر - ساعت ۲۰:۳۰-  ورزشگاه تختی جم گل گهرسیرجان- فولاد خوزستان- ساعت ۲۰:۱۵-  ورزشگاه امام علی (ع) سیرجان استقلال- سپاهان- ساعت ۲۱:۳۰-  ورزشگاه آزادی تهرانانتهای پیام/
به گزارش خبرگزاری فارس، نشریه «الریاضیه» عربستان خبر داد اندره کاریلو، هافبک پرویی الهلال موفق شد ویروس کرونا را شکست دهد و بزودی به تمرینات گروهی تیم ملحق می شود.کاریلو قرار است برنامه تمرینات خود را از امروز آغاز کند تا بتواند آمادگی جسمانی اش تقویت کند و به تمرینات گروهی اضافه شود. الهلال این روزها خود را برای از سرگیری لیگ قهرمانان آسیا آماده می کند.این تیم متمول عربستانی یکی از رقبای شهرخودرو در مرحله گروهی لیگ قهرمانان آسیا 2020 است. بازی رفت این دو تیم با نتیجه 2 بر صفر به نفع الهلال به پایان رسیده بود.انتهای پیام/ا
به گزارش خبرنگار ورزشی خبرگزاری فارس، تمرین ریکاوری تیم فوتبال استقلال از ساعت 14 در سالن وزنه در شرایطی برگزار شد که سیاوش یزدانی و عارف غلامی 2 بازیکن کرونایی این تیم همچنان در قرنطینه حضور دارند.* محمد بلبلی که در جریان تمرین روز 5 شنبه اسیب دید امروز در کنار سایر بازیکنان به تمرین پرداخت.*فرهاد مجیدی در حاشیه تمرین امروز صحبت‌هایی را با بازیکنان این تیم انجام داد.*اعضای تیم استقلال امروز در 15 ایستگاه تمرین بدنسازی خود را پشت سر گذاشتند.*قرار است استقلالی‌ها فردا استراحت کنند و از روز دوشنبه برای بازی با نساجی آماده شوند.به گزارش فارس، دیدار تیم‌های استقلال و نشاجی روز 5 شنبه در ورزشگاه ازادی برگزار خواهد شد.انتهای پیام/
به گزارش خبرگزاری فارس، تیم والیبال خاتم اردکان از جمله تیم‌هایی است که خیلی دیر تکلیف کادر فنی و بازیکنانش را مشخص کرد. در همین راستا این تیم هنوز تمرینات خود را هم آغاز نکرده است. به گفته مسئولان تیم خاتم تمرینات قرار است از 4 مردادماه آغاز شود.اردکانی‌ها پیش از این تصمیم داشتند از حضور یک پاسور هلندی در تیم خود استفاده کنند که شرایط حضور وی در تیم خاتم فراهم نشد. گفته می‌شود برخی مشکلات خانوادگی مانع حضور وسل کمینگ در تیم والیبال خاتم اردکان شد.با اعلام مسئولان خاتم، این تیم همچنان به دنبال جذب یک پاسور خارجی است و چند گزینه از کشورهای بلغارستان، برزیل، آرژانتین و کوبا مدنظر کادر فنی این تیم قرار دارد.انتهای پیام/
به گزارش خبرگزاری فارس، تا چندی قبل 3 تیم بایرن مونیخ، منچستریونایتد و چلسی در کورس رقابت برای شکار «کای هافرتس» قرار داشتند.اما اکنون با توجه به این که برنامه خریدهای تابستانی سرخ پوشان مونیخی کامل شده، بایرن از این گردونه رقابتی خارج شده است.طبق نوشته امروز روزنامه سان، هافبک 21 ساله بیش از حضور در تیم منچستر، به همکاری با چلسی علاقمند است. او به اطلاع مدیران لورکوزنی رسانده است، برای انتقالش به تیم چلسی رایزنی کنند.به باور هافرتس، در صورت حضور در تیم لندنی، در کنار ورنر و رودیگر 2 هموطن دیگرش در این تیم آبی پوش قرار می گیرد. از طرفی زیر نظر لمپارد، راه برای پیشرفتش مهیا خواهد بود.انتهای پیام/ا
به گزارش خبرگزاری فارس، نشریه «آس» اسپانیا خبر داد باشگاه موناکوی فرانسه آلبرتو مورنو، سرمربی خود را بعد از کمتر از 6 ماه از سمتش برکنار کرد.سرمربی سابق تیم ملی اسپانیا 5 ماه پیش هدایت موناکو را برعهده گرفت. آخرین بازی مورنو به عنوان مربی موناکو مقابل سرکل بروژ در دیداری دوستانه بود که با 2 بر صفر به پیروزی رسید.باشگاه فرانسوی اعلام کرد مورنو نتایج خوبی را نگرفته است. او در 12 بازی گذشته 5 برد داشته، 3 تساوی و 4 شکست کسب کرده است. مورنو موفق شد تیم ملی اسپانیا را بعد از استعفای انریکه به مسابقات یورو 2020 برساند و البته بعد از بازگشت انریکه او از سمتش برکنار شد.انتهای پیام/ا
به گزارش خبرگزاری فارس، درخشش فورواردهای لیورپول در فصل جاری و همینطور منچسترسیتی در فصل گذشته که نقش بسزایی در راه قهرمانی این دو تیم در لیگ برتر داشتند، باعث شده تا بسیاری ملاک را این تیم ها قرار دهند.فیل نویل که در سال های 1990 تا 2005 برای منچستریونایتد بازی کرد و اکنون مسئول فنی تیم ملی بانوان انگلیس است، تصور می کند مثلث خط حمله مارکوس رشفورد، آنتونی مارسیال و جیسن گرین وود از منچستر به اندازه همتاهای خود در لیورپول و منچسترسیتی قوی هستند.نویل بعد از گذشت چند هفته از شروع مجدد مسابقات در دوره پساکرونا و درخشش تیم سابقش در این مسابقات، به روزنامه مترو گفت: بعد از سپری کردن هفته های تعلیق کرونایی، در چند هفته گذشته از کاهش فاصله منچستریونایتد با لیورپول و منچسترسیتی تعجب کردم.این موضوع باعث شد تا بیشتر دقت کنم. متوجه شدم مارسیال و رشفورد، واقعا درخشان عمل کرده اند و باعث ایجاد دردسرهای زیادی برای تیم های رقیب شده اند.نویل ادامه داد: این دو مهاجم در کنار گرین وود، فوق العاده کار کرده اند. بسیار خطرناک بوده اند. تا جایی که آنها را هم ردیف با فوروارد های لیورپول و منچسترسیتی می بینم.لیورپول با بهره گیری از مثلث قوی خط حمله اش یعنی محمد صلاح، سادیو مانه و روبرتو فیرمینو، بار اصلی را در راه کسب مقام قهرمانی فصل جاری لیگ برتر را به دوش کشید و باعث تحقق خواسته یورگن کلوپ، سرمربی آلمانی و هواداران شد.منچسترسیتی نیز در فصل گذشته در سایه استفاده از فوروارد های همچون آگوئرو، گابریل ژسوس و استرلینگ، راه قهرمانی را هموار کرد.به باور نویل، منچستریونایتد با بهره گیری بیشتر و بهتر از فورواردهایش می تواند جا در پای لیورپول و منچسترسیتی بگذارد.انتهای پیام/
به گزارش خبرگزاری فارس، تمرینات تیم لبنیات هراز آمل پس 10 روز تعطیلی از فردا (یکشنبه) آغاز خواهد شد. این تیم با توجه به وضعیت قرمز کرونا و با تصمیم کادرفنی تمرینات را به مدت 10 روز تعطیل کرد.پس از پایان زمان اعلام شده، صبح امروز  از تمامی بازیکنان و کادرفنی تست کرونا گرفته شد و پس از اعلام نتیجه آزمایش تمرینات از صبح یکشنبه از سر گرفته می‌شود.به گفته مسئولان این تیم سلامت تمامی بازیکنان و کادرفنی برای باشگاه در اولویت است و تمرینات تیم در دو نوبت صبح و عصر با رعایت پروتکل های بهداشتی و بدون حضور هوادار برگزار خواهد شد.انتهای پیام/
پیروز قربانی بعد از منتفی شدن حضورش در گل‌گهر سیرجان در گفت‌و‌گو با خبرنگار ورزشی خبرگزاری فارس اظهار داشت: جا دارد از مسئولان باشگاه گل‌گهر سیرجان و همچنین مجید جلالی تشکر کنم که به من اعتماد کردند.وی افزود: انصافا در این 2-3 روزی که در سیرجان حضور داشتم نهایت لطف را به من داشتند و من هم هر کاری از دستم بر آمد انجام دادم برای تیم گل‌گهر سیرجان و مجموعه خوب این تیم هم آرزوی موفقیت می‌کنم.قربانی در خصوص اینکه دلیل عدم حضور وی در کادر فنی گل‌گهر مسائل مالی یا جایگاهی بوده یا خیز عنوان کرد: اصلا به هیچ وجه این موضوعات نبود. من معمولا وقتی می‌خواهم کاری انجام بدهم برای خودم ایده‌آل هایی دارم و حس کردم نمی‌توانم آنطور که شایسته است به تیم گل‌گهر کمک کنم. به همین دلیل بعد از کلنجار با خودم به تهران برگشتم.وی تاکید کرد: به خاطر عدم حضورم در باشگاه گل گهر عذر‌خواهی و باز هم از آقایان جلالی و مجموعه این باشگاه تشکر می‌کنم.انتهای پیام/
به گزارش خبرگزاری فارس، بازی‌های المپیک توکیو قرار است از اول مرداد 1400 آغاز شود. بعد از برگزاری مراسم افتتاحیه مسابقات به طور رسمی از دوم مرداد شروع خواهد شد.رشته تیراندازی نخستین رشته‌ای است که در آن مدال توزیع خواهد شد.برنامه کامل این رشته در بازی‌های المپیک به شرح زیر است:شنبه 2 مرداد، ساعت 8:30 تا 16:30مقدماتی و فینال تفنگ بادی زنانمقدماتی و فینال تپانچه بادی مردانیکشنبه 3 مرداد، ساعت 9 تا 16مقدماتی اسکیت مردان و زنانساعت 9 تا 16:30مقدماتی و فینال تپانچه بادی زنانمقدماتی و فینال تفنگ بادی مرداندوشنبه 4 مرداد، ساعت 9 تا 17:15مقدماتی و فینال اسکیت زنان و مردانسه‌شنبه 5 مرداد، ساعت 9 تا 16:30مقدماتی و فینال میکس تپانچه 10 مترمقدماتی و میکس تفنگ بادی 10 مترچهارشنبه 6 مرداد، ساعت 9 تا 16مقدماتی تراپ زنان و مردانپنجشنبه 7 مرداد، ساعت 9 تا 12:45تپانچه 25 متر زنان مرحله دقتساعت 9 تا 16:55مقدماتی و فینال تراپ زنان و مردانجمعه 8 مرداد، ساعت 9 تا 15مقدماتی و فینال تپانچه 25 متر زنانشنبه 9 مرداد، ساعت 9 تا 14:50مقدماتی و فینال میکس تراپساعت 12 تا 17:10مقدماتی و فینال 3 وضعیت زنانیکشنبه 10 مرداد، ساعت 8:30 تا 13:15مقدماتی تپانچه 25 متر مرداندوشنبه 11 مرداد، ساعت 8:30 تا 18مقدماتی و فینال تپانچه 25 متر مردانمقدماتی و فینال تفنگ 3 وضعیت مردانبه گزارش فارس، کاروان ورزشی ایران در بازی‌های المپیک توکیو 6 سهمیه تیراندازی کسب کرده است. نجمه خدمتی، آرمینا صادقیان، فاطمه کرم‌زاده، مهیار صداقت، هانیه رستمیان و جواد فروغی ملی‌پوشانی هستند که جواز حضور در المپیک را کسب کرده‌اند.انتهای پیام/
به گزارش خبرگزاری فارس، موج دوم شیوع ویروس کرونا موجب شده تا خیلی از مردم کشورمان به این ویروس مبتلا شوند. ضمن اینکه بسیاری از تمرینات تیم‌های ورزشی که پیش از این شروع شده بود به همین دلیل یک بار دیگر تعطیل شد.در روزهای گذشته حمید راهجردیان، داور و مربی بین‌المللی والیبال ایران که حدود 2 سال پیش از عرصه قضاوت خداحافظی کرده، به دلیل ابتلا به ویروس کرونا در بیمارستان مسیح دانشوری بستری شده بود.وی پس از بهبودی نسبی و پیدا کردن شرایط مساعد از بیمارستان مرخص و راهی خانه شد تا دوران درمان خود را پشت سر بگذارد. به گفته پزشکان وی همچنان باید تحت نظر باشد.انتهای پیام/
به گزارش خبرگزاری فارس، شبکه «اسکای اسپورت» ایتالیا خبر داد ماریو بالوتلی، مهاجم سابق تیم ملی ایتالیا و عضو باشگاه برشا که قراردادش با این تیم اخیرا فسخ شد در اتفاقی عجیب در راه رفتن به دسته سومی ایتالیا است.گزارش ها حاکی از آن است تیم کومو که در لیگ دسته سوم ایتالیا حضور دارد به دنبال جذب بالوتلی است. مذاکرات بین طرفین آغاز شده و البته به نظر می رسد این باشگاه دسته سومی کار سختی برای جذب سوپر ماریو دارد.بالوتلی در فصل جاری برای برشا 19 بازی انجام داد و 5 پاس گل  داد. اخیرا مهاجم ایتالیایی با مسئولان برشا با مشکل شدیدی مواجه شد تاجایی که برشا قرارداد این بازیکن را به صورت یکطرفه فسخ کرد.بالوتلی سابقه بازی برای تیم های بزرگی مثل اینتر، میلان و لیورپول را دارد. این مهاجم ایتالیایی به دلیل حاشیه سازی های زیادش خیلی زود از دنیای فوتبال حرفه ای دور شد و افت شدیدی کرد و از تیم ملی ایتالیا خط خورد.انتهای پیام/
به گزارش خبرگزاری فارس، یک سایت لهستانی مدعی شد که سید محمد موسوی، ستاره تیم ملی والیبال ایران در آستانه فسخ قرارداد با باشگاه سایپا و حضور در تیم چارنی رادوم این لهستان است.سایت przegladsportowy نوشت «در روزهای گذشته مسئولان تیم چارنی رادوم اعلام کردند که با یک مدافع سطح بالا به توافق رسیده‌اند. محمد موسوی هم در اظهارات خود با رسانه‌های ایرانی اعتراف کرد که سرمربی این تیم با وی تماس گرفته است. سید در صحبت‌های خود تعیین تکلیف را به روزهای آینده موکول کرد.»در ادامه گزارش این سایت آمده است «مسئولان باشگاه رادوم به دنبال جذب سه بازیکن خارجی بودند و به گفته آنها یکی از این نفرات هم‌سطح محمد موسوی خواهد بود. رابرت پریگیل، سرمربی چارنی رادوم هیچگاه اسامی مدنظرش را فارش نکرد، اما گفت که هر سه بازیکن مدنظرشان از برترین‌های جهان هستند.»این سایت لهستانی در ادامه نوشت « سید فصل گذشته در تیم اولیشتن عملکرد بسیار درخشانی داشت، اما برای فصل پیش‌رو با باشگاه سایپا در ایران به توافق رسیده است. با وجود تورمی که در ایران موجود است و اینکه درصدی از قرارداد بازیکنان سایپا یک شبه کسر شد، به نظر می رسد سید در آستانه فسخ قرارداد با این باشگاه و حضور در چارنی رادوم قرار دارد.»انتهای پیام/
به گزارش خبرگزاری فارس و به نقل از روابط عمومی فدراسیون والیبال، صبح امروز (شنبه) نشست معرفی این دو عضو جدید کمیته ساحلی در دفتر ریاست فدراسیون والیبال برگزار شد.احکام توفیق کابلی و کامران ذوقی به عنوان سرپرست و دبیر، به زودی صادر می‌شود.کابلی در گذشته مدیریت مجموعه ورزشی آزادی، مجموعه انقلاب و شیرودی تهران را برعهده داشته است. مدیریت و ریاست اداره کل ورزش و جوانان و هیات والیبال استان اردبیل، از دیگر سوابق وی در ورزش است.ذوقی نیز سابقه سرپرستی تیم‌های ملی والیبال ساحلی و رویدادهای ساحلی مختلف کشور را در پرونده کاری خود دارد.انتهای پیام/
به گزارش خبرگزاری فارس، برندان راجرز برای فصل بعد برنامه می ریزد. او خواهان حفظ بازیکنانش هست.بعد از آنکه رسانه ها  گزارش کردند چلسی علاقمند به خرید «چیلول» است، بحث تمایل منچسترسیتی نیز برای خرید این بازیکن23  ساله نیز مطرح شد.در این ارتباط خبرنگار شبکه اسکای اسپورت نظر راجرز را پرسید که چنین پاسخ شنید: در مورد آینده مطمئن نیستیم. البته بن چیلول بازیکن لستر است و یکی از بازیکنانی است که نمی خواهیم او را از دست دهیم.وی افزود: تیم خوبی داریم. هدف مان حفظ بازیکنان و حتی تقویت آنهاست. فروش چیلول در برنامه باشگاه نیست. واقعا اصلا نیازی هم به فروش وی نیست.چیلول که در پست دفاع چپ بازی می کند، از سال 2015 عضو لستری هاست.وی در 2 سال گذشته برای تیم ملی انگلیس 11 مرتبه به میدان رفته است.انتهای پیام/
به گزارش خبرگزاری فارس و به نقل از روابط عمومی فدراسیون والیبال، مجمع عمومی فدراسیون والیبال قرار بود به دلیل مشکلات ناشی از گسترش و شیوع موج دوم بیماری کرونا، به صورت آنلاین برگزار شود، اما شرایط جدید کرونایی در تهران و تغییر و تشدید پروتکل‌ها، برگزاری این مجمع را لغو کرد.زمان و محل جدید برگزاری مجمع عمومی و سالیانه فدراسیون والیبال، متعاقبا اعلام خواهد شد.انتهای پیام/ا
به گزارش خبرگزاری فارس، میکل آرتتا برای فصل بعد روی حضور «لاکازات» حساب می کند. مربی اسپانیایی که در نیمه های فصل جاری جانشین اونای امری شد، به قابلیت های فوروارد با تجربه فرانسوی، اعتماد و اعتقاد دارد.طبق گزارش روزنامه مترو، مربی اسپانیایی از مدیران باشگاه خواسته که به فکر فروش این بازیکن نباشند.در واقع بعد از آنکه رسانه ها گزارش کردند باشگاه یوونتوس پا پیش گذاشته و برای تکمیل خط حمله فصل آینده اش درکنار رونالدو و دیبالا، خواهان لاکازات است، با واکنش مربی توپچی ها همراه شد.لاکازات 29 ساله در سال 2017 از المپیک لیون به تیم لندنی ملحق شد. وی در 95 بازی 35 گل زده است.انتهای پیام/ا
به گزارش خبرنگار ورزشی خبرگزاری فارس، دراگان اسکوچیچ درباره سفر به تبریز و بازدید از امکانات باشگاه تراکتور اظهار داشت: از مسئولان تراکتور خیلی ممنون هستم که من را‌‌‌‌‌‌‌‌‌‌ به تبریز دعوت کردند. امکانات این باشگاه را‌‌‌‌‌‌‌‌‌‌ دیدم و هر وقت به این شهر می‌آیم احساس خیلی خوبی دارم. هدف من از سفر به تبریز احترام به بازی مهمی بود که بین تراکتور و سپاهان برگزار شد.وی افزود: برای محمدرضا زنوزی و باشگاه خوب تراکتور احترام قائل هستم، زیرا این باشگاه در ایران خیلی باشگاه مهمی است و هواداران زیادی دارد. از حضور در تبریز لذت می‌برم، زیرا شهر خاصی در ایران است و خیلی سخت است که بخواهم آن را با شهری در کرواسی از لحاظ فرهنگی مقایسه کنم.سرمربی تیم ملی فوتبال ایران تصریح کرد: شور و حرارت هواداران تراکتور را‌‌‌‌‌‌‌‌‌‌ می‌توانم با ورزشگاه‌های انگلیس مقایسه کنم. به همین دلیل فشار زیادی روی تیم تراکتور از سوی هواداران وجود دارد اما در فوتبال چنین مسائلی وجود دارد. باشگاه‌هایی که چنین هواداران پرشوری دارند واقعا دوست دارم. فوتبال باید با حضور هواداران برگزار شود، مثلاً وقتی دربی‌ها را‌‌‌‌‌‌‌‌‌‌ می‌بینم لذت می‌برم، زیرا هواداران زیادی در ورزشگاه هستند. برخی باشگاه‌ها در ایران هواداری ندارند و به همین دلیل ایجاد مسائل انگیزشی در آنها سخت می‌شود. خیلی برای باشگاه مهم است که هوادار پشت آن باشد و این موضوع خیلی خوب است.اسکوچیچ در باره آخرین وضعیت تیم ملی فوتبال ایران عنوان کرد: وضعیت گروه ما به شکلی است که نمی‌توانم بگویم شرایط خوبی داریم. در این مدت آنالیز زیادی روی تیم ملی ایران انجام داده‌ایم، روزانه ساعت‌های زیادی کار کردیم تا بهترین راه حل را‌‌‌‌‌‌‌‌‌‌ پیدا کنیم. می‌خواهیم تیمی بسازیم که انرژی بیشتری داشته باشد و کیفیت بیشتری در زمین ارائه بدهد. برای ساختن بهترین تیم در این مدت خیلی تلاش کردیم.وی افزود: ایران کشور خیلی مهمی در آسیاست و باید بهترین کاری که ممکن است انجام بدهیم. باید فکر و ایده‌های بزرگی داشته باشیم و نباید به چیزهای کوچک فکر کنیم. اکنون به انرژی و حمایت نیاز داریم. قول می‌دهم وضعیت تیم ملی ایران مانند بازی‌های قبل نخواهد بود.سرمربی کروات تیم ملی فوتبال ایران درباره مزیت حضور همزمان سه کاپیتان تیم ملی در تراکتور خاطرنشان کرد: نمی‌توانم در باره تک تک بازیکنان صحبت کنم، اما نفراتی مانند مسعود شجاعی، اشکان دژاگه و احسان حاج صفی 15-10 سال است که در سطح تیم ملی کار می‌کنند. آنها در سال‌های گذشته پرچم ایران را‌‌‌‌‌‌‌‌‌‌ در سطح جهانی نشان دادند. تاکنون با اشکان صحبت نکرده‌ام، اما در صحبت‌هایم با حاج صفی و شجاعی متوجه شدم انسان‌های فوق‌العاده‌ای هستند. این سه بازیکن نفرات شگفت‌انگیزی هستند که می‌توانند به تراکتور کمک کنند.اسکوچیچ در باره امکانات زیرساختی باشگاه تراکتور توضیح داد: وقتی من امکانات تراکتور را‌‌‌‌‌‌‌‌‌‌ با باشگاه‌های مطرح اروپایی مقایسه می‌کنم متوجه می‌شوم در این باشگاه کارهای خوبی انجام شده، زمانی با تیم فولاد به تبریز آمدم و به مدیر این تیم گفتم امکانات تراکتور خیلی خوب است و باید برای تمام باشگاه‌ها الگو باشد.وی در باره لزوم همدلی بین مربیان باشگاهی و سرمربی تیم ملی برای موفقیت ملی‌پوشان تیم ملی کشورمان در دیدارهای آتی گفت: همه جای دنیا درباره آی‌کیو خیلی شنیده‌اید، اما اکنون موضوع مهم آن است که آی کیو همان داشتن ارتباطات است. اعتقاد دارم اکنون باشگاه‌ها بازیکنان را‌‌‌‌‌‌‌‌‌‌ آموزش می‌دهند و من به عنوان سرمربی تیم ملی باید بازیکنان را‌‌‌‌‌‌‌‌‌‌ انتخاب کنم. باشگاه و سرمربی‌اش یک سال مربی را‌‌‌‌‌‌‌‌‌‌ در اختیار دارد اما من یک ماه، به همین دلیل شناخت مربی باشگاهی از بازیکنان نسبت به من که سرمربی تیم ملی هستم، خیلی بیشتر است. وقتی ارتباطی بین ما برقرار شود همه می‌دانیم که چه کاری انجام می‌دهیم. به همین دلیل داشتن ارتباط خیلی مهم است.سرمربی تیم ملی ادامه داد: موضوع مهم تر آن است که احترام متقابل را‌‌‌‌‌‌‌‌‌‌ حفظ کنیم. باید ارتباط‌های خود را‌‌‌‌‌‌‌‌‌‌ در مسیر صحیح قرار دهیم.اسکوچیچ در باره احتمال صعود تیم ملی فوتبال ایران به جام جهانی 2022 قطر گفت: هیچ گاه به دنبال مباحث کوچک نیستم و به چیزهای بزرگ فکر می‌کنم. همه انتظار دارند تیم ملی ایران به جام جهانی برود اما انتظار من از خودم بیشتر از این حرف‌هاست و مشکلی با مسئولیتم ندارم. می‌دانم فوتبال برای مردم ایران خیلی مهم است و به همین دلیل احساس مسؤولیت می‌کنم.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرگزاری فارس و به نقل از سایت فدراسیون فوتبال،مهدی محمد نبی،دبیرکل فدراسیون فوتبال درباره مختومه اعلام شدن پرونده شکایت کارلوس کی روش از سوی فیفا عنوان کرد:واقعیت این است که در 8 سالی که کی روش سرمربی تیم ملی ایران بود،دو صعود متوالی به جام جهانی به ثبت رسید و نتایج مطلوبی کسب شد که این نتایج در تاریخ فوتبال ایران ثبت شده است.وی ادامه داد:از سوی دیگر پس از جام ملت های آسیا ایمیل هایی به سمت او رفته بود که بعضا در آن عبارات خوبی به کار گرفته نشده بود که این باعث چالش در تعامل های قبلی شده و رنجش ایشان را در پی داشت.در نهایت این فرآیند به رایی که اسفندماه 98 از سوی فیفا صادر شد انجامید که فدراسیون به پرداخت 200 هزار یورو،به اضافه جرایم دیرکرد، پرداخت هزینه های دادرسی و همچنین وکلای پرونده محکوم شده بود.  دبیرکل فدراسیون فوتبال افزود:در ادامه با توجه به ماموریتی که هیات رییسه فدراسیون فوتبال در فروردین ماه به دبیرکل دادند پیگیری ویژه موضوع در جهت مذاکره با ایشان در دستور کار قرار گرفت که بر اساس پیگیری هایی که از طریق اینجانب و دپارتمان تیم های ملی به عمل آمد خوشبختانه توانستیم به تفاهم برسیم. در این مدت حدود یک ماه مرتب با ایشان از طریق مذاکرات تصویری و ایمیلی مذاکره داشتیم و با دلجویی لازم از ایشان،سو تفاهمات برطرف شد.  نبی خاطرنشان کرد: با پیگیری های صورت گرفته بیش از 50 درصد مبلغ رای صادره فیفا با احتساب کلیه هزینه های مرتبط از رای صادره کم شد و در نهایت با تعامل بسیار خوب صورت گرفته پرونده نزد فیفا مختومه اعلام شد. در این جا از طرف فدراسیون فوتبال از آقای کارلوس کی روش تشکر می کنیم.انتهای پیام/
به گزارش خبرگزاری فارس، تیم والیبال چارنی رادوم اعلام کرد که به دنبال جذب یک مدافع خارجی با کیفیت است. با توجه به درخشش سید محمد موسوی در فصل گذشته پلاس‌لیگا بسیاری از رسانه‌ها پیش‌بینی کردند که او مدنظر مسئولان تیم قرار گرفته است.محمد موسوی فصل گذشته در تیم اولیشتن حضور داشت و برای فصل پیش‌رو هم با تیم والیبال سایپا قرار داد امضا کرده است. مسئولان باشگاه سایپا به تازگی تصمیم گرفتند تا درصدی از مبلغ قرارداد اعضای این تیم را پیش از شروع رقابت‌ها کسر کنند.انتشار این خبر و البته اعلام باشگاه چارنی رادوم برای جذب یک مدافع خارجی موجب شد تا شایعاتی مبنی بر احتمال بازگشت سید محمد موسوی به لیگ لهستان مطرح شود. وی که فصل گذشته توانست عنوان یکی از بهترین مدافعان لیگ لهستان را به خود اختصاص دهد، هنوز تکلیف خود را برای فصل پیش‌رو تعیین نکرده است.با وجود تکذیب‌های متوالی مسئولان سایپا مبنی بر جدایی احتمالی موسوی از این تیم، انتشار یک عکس از سید با لباس تیم چارنی رادوم احتمال این جابجایی را بیشتر کرد.با این شرایط باید منتظر ماند و دید که آیا سید برای فصل پیش‌رو به کارش در ایران ادامه می‌دهد یا به پلاس‌لیگا باز خواهد گشت؟انتهای پیام/ا
به گزارش خبرگزاری فارس، تیم فوتبال برایتون هفته گذشته در هفته سی و ششم لیگ جزیره به مصاف ساوتهمپتون رفت که این دیدار با نتیجه تساوی یک بر یک به پایان رسید.علیرضا جهانبخش، هافبک ایرانی برایتون در این بازی در لیست تیمش هم حضور نداشت. گرام پاتر، سرمربی برایتون امروز در مصاحبه با سایت باشگاه درباره غیبت هافبک ایرانی خبر داد:  دلیل غیبت علیرضا جهانبخش در بازی با ساوتهمپتون مصدومیت او از ناحیه  همسترینگ بود و اکنون در حال آمادگی برای بازگشت به میادین است.انتهای پیام/ا
محمدعلی زارعی در گفت و گو با خبرنگار ورزشی خبرگزاری فارس در خصوص تست‌گیری مجدد از 12 کرونایی این تیم اظهار داشت: هر 12 نفر در قرنطینه هستند و باید پنج روز دوره درمان آن‌ها سپری شود و پس از آن تست مجدد می‌گیریم. اگر کسی علائمی داشته باشد این دوره درمانی طولانی‌تر می‌شود و ممکن است به دو هفته نیز برسد.وی تصریح کرد: من هر روز مجازم به هر کسی که شک کنم تست بگیرم. این فرد ممکن است بین افراد مبتلا به کرونا و یا بین سایر نفرات تیم باشد. ما به همه فرم خوداظهاری می‌دهیم و اگر ببینیم کسی مشکلی دارد از او تست می‌گیریم و این کار منعی ندارد.  آخرین تستی که گرفتیم را شب قبل از بازی به فدراسیون اعلام و همه آن نفرات را هم قرنطینه کردیم.پزشک گل‌گهر در مورد نحوه تست گیری از اعضای تیم عنوان کرد: تست‌ها به گونه‌ای است که ممکن است یک نفر مثبت شود اما در اواخر دوره بیماری باشد. ما این را تشخیص می‌دهیم و مجازیم که اگر مثلا امروز مثبت شده دوباره پس‌فردا از او تست بگیریم تا ببینیم منفی شده یا خیر، ممکن است دو نفر در یک تست با هم مثبت شوند اما یکی در شروع دوره بیماری و دیگری در پایان دوره بیماری باشد.زارع در مورد اینکه آیا از تمام نفرات حاضر در قرنطینه تست مجدد گرفته شده، اظهار داشت: خیر، بین 12 نفر کرونایی تیم، یکی-دو نفر را دیدم که اواخر دوره بیماریشان بود. می‌خواستیم ببینم آن‌ها منفی شده‌اند یا خیر، تست گرفتیم و دیدیم اینطور نیست. نفرات مبتلا شده را قرنطینه مطلق و هرگونه تماس با آن‌ها را ممنوع کردم اما آن‌هایی که خفیف هستند را نمی‌توانیم 10 روز در خانه و قرنطینه نگه داریم چون سرمایه ما به هدر می‌رود. وقتی تشخیص بدهیم کسی در دوره آخر بیماری است و مهم است در محیط کار باشد، دو روز بعد تست می‌گیریم. اگر منفی شد به محل کارش برمی‌گردد و اگر منفی نشد در قرنطینه می‌ماند تا دوره درمانش تمام شود.انتهای پیام/
به گزارش خبرگزاری فارس، سازمان لیگ برتر فوتبال اسپانیا(لالیگا) خبر داد جوایز بهترین بازیکن ماه های ژانویه و ژوئن لالیگا که بنزما و کورتوا دو بازیکن رئال کسب کرده بودند امروز با تاخیر به دلیل شیوع کرونا تقدیم شدند.بنزما در ماه ژوئن( خرداد- تیر) موفق شده بود 3 گل برای رئال به ثمر برساند و یک پاس گل داد. کورتوا هم در ماه ژانویه(دی)  به دلیل 2 کلین شیت و دریافت یک گل به عنوان بهترین بازیکن ماه لالیگا انتخاب شده بود.رئال مادرید 2 روز پیش با پیروزی 2 بر یک مقابل ویارئال قهرمانی اش در لالیگا را مسجل کرد.انتهای پیام/
محمدرضا طهماسبی در گفت‌وگو با خبرنگار ورزشی خبرگزاری فارس در خصوص بازی روز گذشته پیکان مقابل سایپا اظهار داشت: بازی خوبی بود و تیم ما بد بازی نکرد. موقعیت‌هایی خلق کردیم که متاسفانه گل نشد. حق ما سه امتیاز بود اما یک امتیاز هم برایمان خوب بود. هفته‌های پایانی لیگ است و بازی‌ها خیلی خشن پیگیری می‌شود. دو تعویض اجباری داشتیم و این شرایط را برایمان سخت کرد.وی در مورد مصدومیت جلال‌الدین علی‌محمدی و نادر محمدی گفت: حال عمومی خوبی دارند اما مصدومیتشان جدی است. گونه علی محمدی شکسته است و کتف نادر محمدی هم آسیب دیده که 2-3 هفته از میادین به دور خواهد بود.سرپرست  پیکان در رابطه با عمدی بودن خطاها در بازی با سایپا خاطرنشان کرد: این موضوع را تایید نمی‌کنم. اعتقاد دارم هرکس همچین تفکری داشته باشد که خطایی را به صورت عمدی برای آسیب زدن به بازیکنان انجام دهد به زودی به سرش می‌آید. بازی خیلی خشن پیگیری می‌شد و این به بازیکنان آسیب می‌زد.طهماسبی در رابطه با بازی دوستانه این تیم افزود: امروز برای آماده سازی هرچه بهتر با تیم دسته دویی میلاد تهران یک بازی دوستانه برگزار می‌کنیم. این بازی از ساعت 17 برگزار می‌شود.انتهای پیام/
مسعود رضائیان در گفت و گو با خبرنگار ورزشی خبرگزاری فارس، درباره اینکه با توجه به اظهارات بهنام سراج مبنی بر اگر من همچنان در صنعت نفت باشم، بازهم روی نقطه ضعف تیم کار می کنم تا مشکل گلزنی مان رفع شود، احتمال جدایی وی از این تیم وجود دارد، اظهار داشت: تا جایی که من اطلاع دارم سراج در نشست خبری پس از بازی شب گذشته ما مقابل استقلال شرکت نکرد و بعید می دانم با مطرح کردن این صحبت دنبال جدایی باشد. تاکنون که چنین بحثی نبوده ضمن اینکه اینگونه حرف ها هم به نوعی کلیشه ای است تا بازیکنان برای تلاش بیشتر و رفع مشکل گلزنی تیم تحریک شوند.وی افزود: بازهم اگر سراج با این حرف منظور خاصی داشته باشد که اطمینان دارم اینگونه نیست، بهتر است مدیرعامل و اعضای هیئت مدیره درباره اش صحبت کنند زیرا من در جایگاهی نیستم که درباره احتمال جدایی سرمربی صنعت نفت حرف بزنم.معاون فنی ورزشی باشگاه صنعت نفت تصریح کرد: حرف اخیر سراج شبیه صحبت های معلم با شاگردانش است. برخی معلم ها سعی می کنند با برخی صحبت ها شاگردان خود را به تلاش بیشتر برای موفقیت وادار کنند. به همین دلیل نگرانی خاصی درباره حرف سراج نداریم.رضائیان درباره اینکه شاید مشکلات مالی باشگاه صنعت نفت سبب دلخوری سراج شده است، توضیح داد: از این موضوع بی اطلاع هستم. بازیکنان و کادرفنی صنعت نفت آبادان حق دارند فکر مطالبات شان باشند و باشگاه هم تلاش می کند آنها از این لحاظ دغدغه ای نداشته باشند اما اعتقاد دارم وضعیت پرداختی های ما آنچنان هم بد نیست.وی ادامه داد: باشگاه صنعت نفت با احتساب حق عضویت بازیکنان در سازمان لیگ تاکنون 64 درصد قرارداد بازیکنان و کادرفنی خود را پرداخت کرده است. طبق سابقه مدیریتی من و اینکه دیدم در برخی تیم ها تا پایان فصل 50 درصد پول بازیکنان هم پرداخت نمی شود، دریافتی بازیکنان و کادرنفنی نفت تا این جای فصل که پنج هفته از بازی ها باقی مانده خیلی هم بد نیست و به زودی بخش دیگری از مطالبات اعضای تیم هم را می پردازیم.انتهای پیام/ا
به گزارش خبرنگار ورزشی خبرگزاری فارس، طبق برنامه‌ریزی نهایی کمیته بین‌المللی المپیک در آخرین نشست خود، برنامه زمانبندی رقابت های تمامی رشته های ورزشی در این بازی ها را اعلام کرد.بر این اساس، مراسم افتتاحیه بازی‌های المپیک توکیو (23 ماه جولای) یکم مرداد ماه 1400 برگزار خواهد شد.طبق برنامه زمانبندی جدید، مسابقات وزنه برداری بازی های المپیک روز شنبه  24 جولای (2 مردادماه 1400) ساعت 9:50 صبح به وقت محلی، با رقابت وزنه برداران زن در گروه B دسته 49 کیلوگرم آغاز خواهد شد.اولین مدال در رشته وزنه برداری هم در همین روز 2 مرداد ساعت 16 به وقت محلی به نفرات برتر دسته 49 کیلوگرم بانوان اهدا خواهد شد.رقابت شرکت کنندگان گروه A دسته 96 کیلوگرم مردان روز شنبه، 31 جولای (9 مرداد 1400) ساعت 19:50 دقیقه به وقت محلی برگزار خواهد شد و مراسم اهدای مدال ساعت 22 خواهد بود.مسابقه وزنه برداران دسته 109 کیلوگرم گروه A، روز سه‌شنبه، 3 آگوست (12 مردادماه) ساعت 19:50 به وقت محلی برگزار و مراسم اهدای مدال ساعت 22 است.در آخرین روز رقابتهای وزنه برداری (چهارشنبه 4 آگوست، 13 مردادماه) پیکار نفرات حاضر در گروه A دسته 109+ کیلوگرم ، ساعت 19:50 به وقت محلی برگزار می شود و ساعت 22 به وقت محلی مدال نفرات برتر اهدا خواهد شد.برای مشاهد برنامه کامل رقابتهای وزنه برداری بازیهای المپیک توکیو، اینجا کلیک کنید.انتهای پیام/
به گزارش خبرگزاری فارس، تیم والیبال ترنتینو پس از جذب ستاره‌هایی همچون دیک کوی، سالواتوره روسینی و نیمیر عبدالعزیز از مارکو پودراسکانین، استقبال کرد. این مدافع 32 ساله صربستانی به تازگی با عقد قراردادی 2 ساله به ترنتینو پیوست.پودراسکانین حدود یک دهه یکی از بهترین بازیکنان پست خود بود و توانست عناوین فردی زیادی کسب کند. وی حدود 300 بازی ملی در کارنامه خو دارد و در این مدت مدال طلای رقابت‌های قهرمانی اروپا و لیگ جهانی را همراه با صربستان کسب کرده است.وی در مورد حضورش در تیم ترنتینو اظهار داشت: از اینکه توانستم پیراهن این تیم را برتن کنم خیلی خوشحال هستم. از اینکه با تیم جدیدم شانس قهرمانی دارم، هیجان زده هستم. با ترنتینو می‌توانم به مسابقات قهرمانی اروپا بروم و این موضوع می‌تواند انگیزه زیادی به من بدهد.پودراسکانین ادامه داد: در کارنامه من خود عنوان قهرمانی اروپا را ندارم و می‌توانم با ترنتینو به این عنوان هم دست پیدا کنم. آماده هستم تا با تمام توان در ترکیب تیم جدیدم قرار بگیرم.انتهای پیام/
به گزارش خبرگزاری فارس، پاول زاتورسکی، لیبروی تیم والیبال زاکسای لهستان درمورد شروع تمرینات این تیم اظهار داشت: از اینکه توانستیم یک بار دیگر کنار هم جمع شویم احساس خوبی دارم. تیم ما کمی تغییر کرده است و باید بیشتر با هم تمرین کنیم. برنامه تمرینی ما خیلی متفاوت و سخت نبود، چرا که کادر فنی از قبل برای آن برنامه‌ریزی کرده بود.وی ادامه داد: من به همراه چند بازیکن دیگر در اردوی تیم ملی بودیم و می‌دانم که سایر نفرات هم به صورت شخصی تمرینات خود را دنبال کرده‌اند. در جریان تمرینات تیم ملی به مراحل خوبی رسیده‌ایم؛ پس از کار با توپ حالا به تمرینات 6 به 6 رسیده‌ایم. فکر می‌کنم از حالا آماده بازی کردن هستیم.انتهای پیام/
به گزارش خبرگزاری فارس، نشریه «موندو دپورتیوو» اسپانیا خبر داد بسیاری از گزارش ها حاکی از آن است کیکه ستین، سرمربی بارسلونا بعد از شکست مقابل اوساسونا و از دست دادن قهرمانی لالیگا در آستانه برکناری قرار دارد.به همین دلیل گزینه های برای جانشینی ستین مطرح می شود. در همین راستا خورخه مندز، مدیر برنامه مشهور پرتغالی وارد عمل شده و لورن بلان، سرمربی فرانسوی را به آبی-اناری ها پیشنهاد داد.بلان بنا به دلایلی مختلف می تواند گزینه مناسبی برای نشستن روی نیمکت آبی-اناری ها باشد. او هدایت های بزرگی مثل بوردو، تیم ملی فرانسه و پاری سن ژرمن را برعهده داشته است. همچنین او از سال 1996 تا 1997 به عنوان بازیکن برای بارسلونا بازی کرده است.البته یک مشکل بزرگ وجود دارد بلان از 4 سال گذشته که پاری سن ژرمن را ترک کرد هیچ تیمی را مربیگری نکرده است. لیونل مسی، کاپیتان بارسلونا بعد از باخت مقابل اوساسونا به شدت عصبانی بود  و مقصر تمام ناکامی ها را سرمربی تیم معرفی کرد.انتهای پیام/ا
به گزارش خبرگزاری فارس، برنامه رقابت‌های المپیک 2021 توکیو اعلام شد که شمشیربازی از 2 مرداد آغاز می‌شود و روز به پایان می‌رسد.طبق برنامه شاگردان پیمان فخری در تیم ملی سابر کشورمان که جواز حضور در توکیو را کسب کرده‌اند از دوم مرداد دست به اسلحه می‌شوند.رقابت‌های انفرادی سابر دوم مرداد و رقابت‌های تیمی این اسلحه نیز 6 مرداد برگزار خواهد شد.انتهای پیام/ا
به گزارش خبرگزاری فارس، حسن آذرنیا در واکنش به اظهارنظرها و انتشار مطالب کذب درخصوص بازی مقابل ذوب آهن، اظهار داشت: علیه تمامی افراد و رسانه‌هایی که با اظهارنظرهای خلاف واقع و انتشار مطالب کذب، برد تیم‌مان مقابل ذوب آهن را زیر سوال برده‌اند، شکایت کرده و از حیثیت‌مان دفاع می‌کنیم.مدیرعامل باشگاه ماشین سازی با اشاره به بازی دور رفت، خاطرنشان کرد: ما در نیم فصل اول نیز با نتیجه دو بر یک ذوب‌آهن را در تبریز شکست داده بودیم و تکرار این نتیجه در بازی برگشت چندان خارج از قاعده نیست. علاوه بر این تیم ذوب آهن تا دو هفته پیش در جدول پایین‌تر از ما بود و ما همواره شرایط بهتری نسبت به آنان داشته‌ایم.وی با بیان اینکه اساسا گل دومی که ذوب‌آهن مدعی به ثمر رساندن آن است، اشتباه داوری بود، یادآور شد: در آن صحنه که از روی ارسال از نقطه کرنر اتفاق افتاد، قبل از آن توپ به اوت رفته بود و اعلام کرنر برای ذوب‌آهن اشتباه بود. نمی‌دانم آقایان با چه استدلالی و بر پایه چه اصولی اظهارنظر می‌کنند. چرا وقتی اشتباهات داوری علیه ما است، در جواب اعتراض‌مان می‌گویند که این اشتباهات جزیی از فوتبال است ولی حالا برای برخی تیم‌ها بدون آنکه ناظر داوری یا نماینده فدراسیون گزارشی ارائه دهند، شبانه قرار جلسه می‌گذارند؟ مثلا در همین بازی روز گذشته که گل تیم سپاهان به تراکتور آفساید بود، چرا جلسه نگذاشتند؟آذرنیا در گفت‌وگو با روابط عمومی باشگاه ماشین سازی با تاکید بر اینکه نباید زحمات بازیکنان و کادرفنی این تیم با اظهارنظرهای نسجیده زیر سوال برود، عنوان کرد: فوتبال تبریز بابت اشتباهات داوری، داغ زیادی دیده و ایجاد شائبه علیه ما محکوم به فناست.انتهای پیام/ا
به گزارش خبرگزاری فارس، نشریه «اسپورت» کاتالونیا خبر داد لوتار و مارتینز، مهاجم آرژانتینی اینتر تصمیم خود را گرفته و می خواهد به هر نحوی به بارسلونا ملحق شود.مارتینز برای محقق شدن آرزویش می خواهد تا سال آینده منتظر باشد تا بتواند به بارسلونا منتقل شود. به همین خاطر نراتزوری تحرکاتش را آغاز کرد تا جانشین این مهاجم را پیدا کند.گابرئیل ژسوس، مهاجم برزیلی سیتی می تواند گزینه مناسبی برای اینتر باشد. این ستاره برزیلی در ترکیب اصلی سیتی جایی ندارد و مدیران اینتر به دنبال توافق برای انتقال این بازیکن به سن سیرو هستند.گزینه دیگر اینتر برای جانشینی مارتینز ادینسون کاوانی، مهاجم اروگوئه ای پاری سن ژرمن است. البته این گزینه می تواند برای اینتر هزینه زیادی داشته باشد چون دستمزد این مهاجم بسیار بالا است.انتهای پیام/ا
به گزارش خبرگزاری فارس، در چند وقت گذشته «داوید آلابا» به خبرسازترین چهره بایرن مونیخ تبدیل شده است. بازیکن ملی پوش و اتریشی مونیخی ها، در تمام دوران فوتبالش برای باواریایی ها به میدان رفته است اما مدافع 28 ساله که یک سال دیگر هنوز به تیم آلمانی متعهد است، تمایلی به تمدید قراردادش با شرایط حقوقی قبلی نشان نداده است.به همین خاطر شایعات زیادی در مورد احتمال حضورش در بارسلونا اسپانیا و تیم های درجه یک انگلیسی نظیر منچسترسیتی منتشر شده است.البته با خبری که روزنامه ال موندودیپورتیو اسپانیا امروز منتشر کرد، به نظر می رسد بحث انتقالش به جمع کاتالان ها منتفی باشد.زیرا این نشریه نوشت با توجه به درخواست مالی آلابا و این که بیش از 20 میلیون یورو حقوق بگیرد، چنین امکانی در مقطع کنونی برای بارسلونا وجود ندارد.به خصوص که بابت یک سال مانده قرارداد با بایرن، بارسا مجبور به پرداخت حق ترانسفری بین 40 تا 50 میلیون یورو هم شود.انتشار این خبر به نظر می رسد بیش از همه مدیران تیم آلمانی را برای متقاعد کردن فرمانده خط دفاع تیم را بیش از همه خرسند کند.انتهای پیام/ا
به گزارش خبرگزاری فارس، سانچو برجسته ترین گزینه مورد نظر شیاطین سرخ در پنجره نقل و انتقالات تابستانی است. این نکته را اکنون همه می دانند و از توافق چندی قبل تیم انگلیسی با  فوروارد 20 ساله نیز با خبر هستند. طبق نوشته روزنامه سان، منچستریونایتد بعد از آنکه نظر ستاره 3 سال گذشته تیم بورسیادورتموند را جلب کرد، سراغ رایزنی با مدیریت باشگاه آلمانی رفت.اکنون نیز به طور جسته و گریخته خبرهای شنیده می شود که برداشته شدن یکسری قدم های مثبت حکایت دارند.البته آنگونه که سان عنوان کرده، هنوز تا کسب توافق فاصله زیادی هست. به خصوص که باشگاه دورتموندی به رقمی کمتر از 100 میلیون پوند راضی نمی شود و تیم اولدترافوردی هم چنین رقمی را بس گزاف در دوره پساکرونا می داند.سانچو از سال 2017 که منچسترسیتی را ترک کرد، عضو تیم آلمانی بوده است.وی نزد زنبورها گام به گام پیشرفت کرده تا جایی که نظر تیم های درجه یک لیگ برتر را به خود جلب کرده است.انتهای پیام/ا
به گزارش خبرگزاری فارس و به نقل از رسانه رسمی باشگاه پرسپولیس، نشست هماهنگی بازی پرسپولیس و فولاد خوزستان امروز به ریاست امیر حسین روشنک، نماینده سازمان لیگ و ناظر مسابقه در محل سازمان لیگ فوتبال ایران برگزار شد.در این جلسه، از پرسپولیس، افشین پیروانی مدیر تیم و علیرضا اشرف، مدیر رسانه‌ای تیم حضور داشتند.در این نشست بار دیگر بر اجرای دقیق پروتکل‌های بهداشتی و دستورالعمل‌های بازی تاکید و اعلام شد؛ در بعضی از مسابقات به ویژه در خارج از تهران مواردی مانند محدودیت‌ها برای هیأت همراه رعایت نشده است.ناظر مسابقه اضافه کرد: پرسپولیس به عنوان میزبان می‌تواند 6 نفر و فولاد هم 4 نفر را همراه داشته باشند.برای این بازی، با توجه به این که ورزشگاه ملی ایران همچنان فاقد تونل ضد عفونی است، باشگاه پرسپولیس نسبت به استقرار تونل اقدام می‌کند.تیم فوتبال پرسپولیس در این بازی، با لباس‌های یکدست قرمز و لباس سبز رنگ برای دروازه‌بان وارد زمین خواهد شد و تیم فولاد نیز سفیدپوش خواهد بود و دروازه‌بان این تیم هم با لباس یکدست مشکی به زمین خواهد آمد.گفتنی است؛ دیدار برگشت تیم‌های فوتبال پرسپولیس و فولاد خوزستان از هفته بیست و پنجم رقابت‌های لیگ برتر فوتبال ایران (جام خلیج فارس) امشب (شنبه شب) از ساعت 21 به میزبانی سرخپوشان پایتخت در ورزشگاه آزادی برگزار خواهد شد.انتهای پیام/ا
به گزارش خبرگزاری فارس، مازیار ناظمی درمورد تحقق یک خواسته قدیمی خانواده اتومبیلرانی اظهار داشت: پس از چند جلسه با کریمی، مدیر عامل شرکت توسعه و نگهداری اماکن ورزشی و موافقت و دستور وی، صورت جلسه اضافه شدن بخش دیگری به عنوان طرح احیا و توسعه پیست اتومبیلرانی مجموعه آزادی تهران با حضور سیف، مدیر مجموعه امضا شد.ناظمی گفت: احیا پیست ملی آزادی تهران یک خواسته قدیمی و چندین ساله خانواده بزرگ این رشته بود و خوشبختانه با پیگیری‌های زیاد و نظر مساعد مسئولان وزارت ورزش و جوانان و شرکت توسعه و نگهداری اماکن ورزشی، توانستیم به این مهم دست پیدا کنیم.سرپرست فدراسیون موتورسواری و اتومبیلرانی خاطرنشان کرد: از روز پنجشنبه عملیات آماده‌سازی این بخش که به عنوان پیت استاپ ( محل توقف و سرویس ) به همراه سایر مراحل رفاهی برای شرکت کنندگان و قهرمانان در نظر گرفته شده، آغاز شده است و به زودی با تجهیز آن در اختیار تیم‌ها و قهرمانان و شرکت کنندگان در مسابقات کشوری و ملی قرار می‌گیرد.وی در گفت وگو با روابط عمومی فدراسیون موتورسواری و اتومبیلرانی با بیان اینکه احیا و توسعه پیست اتومبیلرانی مجموعه آزادی تهران یکی از برنامه مهم ما خواهد بود، عنوان کرد: در برنامه دیگری با حضور روسای هیات‌ها، کمیته‌ها و خانواده بزرگ این رشته به زودی با دعوت از وزیر محترم ورزش و جوانان و ریاست محترم کمیته ملی المپیک کلنگ آغاز احداث ساختمان اداری فدراسیون در محل مشخص شده به زمین زده خواهد شد و تلاش می کنیم با کمک حامیان مالی و خیرین عملیات احداث آن را آغاز کنیم.انتهای پیام/
به گزارش خبرنگار ورزشی خبرگزاری فارس، کریستین اوساگونا  که قبل از نوروز 99 به دلیل شیوع ویروس کرونا از ایران به نیجریه سفر کرد، همچنان نتوانسته به کشورمان بازگردد و همین موضوع سبب شده یحیی گل محمدی از ابتدای شروع مجدد  یکی از مهاجمان خود را در اختیار نداشته باشد.البته با توجه به کاهش محدودیت های پروازی نیجریه، اوساگونا اعلام کرده به زودی برای حضور در تمرینات به تهران سفر می کند.باشگاه پرسپولیس همچنان پیگیر دریافت بلیت برای سفر اوساگونا به تهران است اما با توجه به قطعی نشدن این موضوع زمان بازگشت وی به ایران نامشخص است. البته احتمال دارد با تلاش های مدیران باشگاه در نهایت تا اواسط این هفته بازگشت کریستین نهایی شود.انتهای پیام/
به گزارش خبرگزاری فارس، در چند هفته اخیر تعداد خبرهای که در مورد احتمال ترک مونیخ توسط «میشل کویسانس» انتشاریافته، کم نبوده است.هافبک 20 ساله که تابستان گذشته بورسیامونشن گلادباخ را ترک کرد، در یک فصل اخیر بازیکن بایرن بوده است.البته وی بیشتر نیمکت نشین بوده تا این که در میدان حاضر باشد.به این دلیل بود که شایعاتی مبنی بر ترک باواریایی ها ورفتن به تیمی که فرصت بازی کردن بیشتر را بدهد، در مورد او انتشاریافت.کویسانس به این اخبار پایان داد. وی در مصاحبه با اکیپ گفت: متوجه هستم که برخی تیم ها به همکاری با من علاقه نشان می دهند. به عنوان نمونه المپیک مارسی، تاریخ زیبایی دارد و باشگاهی است که تیمش در گذشته فاتح لیگ قهرمانان شده است. آنها اکنون مجددا در لیگ قهرمانان حضور دارند. از این بابت خوشحالم.  با این حال برنامه من رفتن به این یا  تیم های دیگر نیست.وی افزود: تمرکزم اکنون روی این است که در بایرن چگونه در فصل آینده ظاهر شوم. این پروژه من است.انتهای پیام/
به گزارش خبرگزاری فارس، طبق برنامه اعلام شده از سوی کمیته بین المللی المپیک برنامه‌ بازی های رشته بسکتبال مشخص شد که طبق آن رقابت‌ها از 3 مرداد سال آینده آغاز می‌شود و ملی پوشان کشورمان که جواز حضور را کسب کرده‌اند از این تاریخ به مصاف حریفان خود خواهند رفت.تاکنون 8 تیم حضور خود در المپیک را قطعی کرده‌اند و 4 تیم دیگر در رقابت‌های انتخابی سال آینده جواز حضور را کسب می‌کنند.همچنین مسابقات بسکتبال سه نفره از 3 تا 7 مرداد برگزار می‌شود.انتهای پیام/
به گزارش خبرگزاری فارس، تیم والیبال شهرداری ورامین به عنوان قهرمان ایران و آسیا برای حضور در لیگ برتر پیش‌رو با برخی مشکلات مالی روبرو بود. مسئولان فدراسیون اعلام کرده بودند که اگر تیم‌ها نتوانند بدهی‌های خود را پرداخت کنند نمی‌توانند در لیگ فصل آینده هم حاضر باشند.مسئولان تیم والیبال شهرداری ورامین روز چهارشنبه هفته گذشته جلسه‌ای با محمدرضا داورزنی، رئیس فدراسیون والیبال داشتند و در این جلسه مقرر شد تا فدراسیون با تیم شهرداری ورامین برای پرداخت بدهی‌هایش همکاری بیشتری داشته باشد.پیش از این تیم سایپا هم برای پرداخت بدهی‌های خود دچار مشکلاتی بود که مقرر شد بدهی‌هایش را به صورت اقساطی به فدراسیون پرداخت کند. گفته می‌شود که ورامینی‌ها هم همین توافق را با مسئولان فدراسیون داشته‌‌اند و به این ترتیب باید گفت مشکل آنها برای حضور در لیگ برتر رفع شده است.اگر ورامینی‌ها بتوانند هرچه زودتر بدهی‌های خود را تسویه کنند شانس زیادی برای حضور در رقابت‌های جام باشگاه‌های آسیا هم خواهند داشت.انتهای پیام/ا
مهدی کیانی در گفت‌وگو با خبرنگار ورزشی خبرگزاری فارس، در مورد شکست سپاهان مقابل تراکتور تبریز اظهار داشت: چون دو مساوی کرده بودیم واقعا به برد در این بازی نیاز داشتیم و تمام تمرکزمان را برای پیروزی گذاشته بودیم اما متاسفانه هر توپی می‌آید وارد دروازه ما می‌شود و موقعیت‌های زیادی که خلق می‌کنیم گل نمی‌شود. مقابل تراکتور از خود من تا سایر بازیکنان آن طور که باید و شاید سپاهان نبودیم.هرکسی جای من بود به تبریز نمی‌رفتکیانی با اشاره به شرایط نامناسب بدنی خودش، گفت: هر کسی جای من بود به تبریز نمی‌رفت.چندروز قبل از بازی دندان‌هایم عفونت کرد و به بدنم زده بود. به همین خاطر خوب تمرین نکردم. آمپول‌هایی زدم و قرص‌هایی خوردم که باعث شد بدنم خالی کند اما اگر به این بازی نمی‌رفتم حرف و حدیث و حاشیه پیش می‌آمد. به همین دلیل گفتم اگر بمیرم هم باید به تبریز بروم با اینکه شرایط خوبی نداشتم. به هر حال این هم شانس من و شاید قسمت و حکمت بود.بدنم خشک شد اما بازی با تراکتور خیلی مهم بودوی افزود: روز بازی با پارس‌جنوبی هم درد داشتم و قرص خوردم. بعد از بازی به من گفتند روکش دندان‌هایت باید جراحی شود. به دکترها گفتم هرطور شده باید به بازی با تراکتور برسم. بنابراین مجبور شدم از چرک خشک کن قوی استفاده کنم. این کار را برای اولین بار انجام دادم که کل آب بدنم گرفته شد. تب و لرز کردم و نمی‌دانستم به تبریز بروم یا نه، باید جلوی تیم سابقم بازی می‌کردم و همچنین این بازی برای ما خیلی مهم بود. متاسفانه این مریضی کیفیت کارم را پایین آورد و واقعا برایم ناراحت کننده بود.کیانی در مورد شرایط نامناسب بدنی خودش گفت: بدنم کشش همیشگی را نداشت، نمی‌توانستم خوب ضربه بزنم و بدوم. فقط دوست داشتم در زمین باشم تا خدای نکرده حرف و حدیثی پیش نیاید. از باشگاه، هواداران و کادرفنی معذرت خواهی می‌کنم. روزی که خوب نباشید باید قبول کنید و من از همه معذرت می‌خواهم. ‌الان خدا را شکر بهترم ولی بدنم آن شادابی قبل را ندارد. از دیروز هم استرس زیادی به من وارد شده، همه ما ناراحتیم. باید مقابل تراکتور برنده می‌شدیم اما شرایط برایمان خوب پیش نرفت.مقصر باخت ما بازیکنان هستیموی در مورد اینکه امیرقلعه‌نویی پس از بازی اعلام کرد مسئولیت باخت بر عهده اوست، عنوان کرد: در بازی که باید سرحال بازی می‌کردم نمی‌دانم چه حکمتی بود که مجبور شدم دو آمپول قوی بزنم که بدنم خشک شود و نتوانم آن کیفیت لازم را داشته باشم. این مساله من را اذیت می‌کند اما به هر حال این‌ها توجیه نمی‌شود. مقصر ما بازیکنان هستیم. هیچ کسی دیگر مقصر نیست. کادر فنی تلاش می‌کند و باشگاه هم همه جوره پشت ما بوده است. ان‌شاالله در 5 بازی باقیمانده جبران می‌کنیم. واقعا دیروز آن طور که باید تمرکز نداشتیم. برد مقابل تراکتور برای ما خیلی ارزش داشت ولی شرمنده هواداران شدیم.در دوسال اخیر موقعیت‌های زیادی خراب کردیمکاپیتان سپاهان در مورد موقعیت‌هایی که مهاجمان این تیم مانند علی قربانی از دست می‌دهند، گفت: ما موقعیت‌های زیادی هدر می‌دهیم. البته هیچ بازیکنی دوست ندارد موقعیت خراب کند و دوست دارد گل بزند. علی قربانی هم بازیکن بزرگی است. وقتی یک تیم مساوی می‌کند یا باخت می‌دهد همه در آن مقصر هستند و تیمی هم که می‌برد همه در شادی آن شریک هستند. سپاهان تیم بزرگی است اما در دو سال اخیر موقعیت‌های زیادی خراب کردیم. نمی‌دانم چه حکمتی است اما در این شرایط باید همه پشت باشیم و به هم کمک کنیم. فوتبال بالا و پایین زیاد دارد. در دنیا هم می‌بینیم بهترین بازیکنان در روزهایی روی اوج نیستند و نمی‌توانند خوب کار کنند. کل تیم ما دوست دارد دل هواداران شاد شود اما متاسفانه موقعیت‌ها خراب می‌شود و این برای ما ناراحت کننده و عذاب آور است.وقتی نتیجه نگیرید همه کارشناس می‌شوند و هجمه درست می‌کنندوی در مورد اینکه سپاهان مدعی اول قهرمانی بود ولی حالا که کسب سهمیه آسیایی برای این تیم کمرنگ شده گفت: بله مدعی قهرمانی بودیم اما اتفاقات و حاشیه‌هایی به وجود آمد که باعث شد شیرازه  تیم ما از هم پاشیده شود. از بازی با پرسپولیس به این طرف تیم ما از نظر روحی و روانی به هم ریخت اما با این حال در بازی‌های باقی‌مانده باید با تمام وجود بازی کنیم و در بازی‌های باقی‌مانده امتیازات کامل را به دست آوریم تا سهمیه را از دست ندهیم.کیانی در مورد انتقادات زیادی که در فضای مجازی علیه این تیم، سرمربی و برخی خرید‌ها مطرح شده، عنوان کرد:‌ آن‌ها تماشاگران واقعی سپاهان نیستند، تماشاگرنما هستند و نمی‌دانم از کجا خط می‌گیرند. هواداران سپاهان واقعا تیم و قلعه‌نویی را دوست دارند. او آدم کوچکی نیست. به خاطر سپاهان تیم ملی را از دست داد تا بماند و کمک کند. نباید این طور باشد که وقتی تیم می‌برد همه چیز خوب است اما وقتی نتیجه نمی‌گیرد همه کارشناس شوند و هجمه درست کنند.قلعه‌نویی مقصر نیستوی تصریح کرد: ما  واقعا فوتبال خیلی خوبی بازی می‌کنیم. در طول فصل برای هر بازیکنی پیش می‌آید که چند بازی خوب نباشد. اما باید به سرمربی تیم و بازیکنانی که گرفته احترام گذاشت. هر کسی ایده‌ای دارد، کادر فنی و امیر قلعه‌نویی شبانه روزی تلاش می‌کنند تا تیم به آنچه هواداران می‌خواهند دست پیدا کند. اما وقتی موقعیت‌ها گل نمی‌شود قلعه‌نویی مقصر نیست. مقصر اصلی ما بازیکنان هستیم. ان شاالله هر چه زودتر این نتایج را جبران کنیم تا این حاشیه‌ها را از روی دوش همه برداشته شود.شیوع کرونا در تیم‌های لیگ برتری برای ما نگران کننده استکیانی در مورد تقابل سپاهان و صنعت نفت در هفته 26 لیگ برتر اظهار داشت: این بازی برای ما بازی مرگ و زندگی است. حتی سر سوزن جای اشتباه نداریم. باید این بازی را ببریم. 5 بازی به اضافه بازی‌های جام حذفی و همچنین لیگ قهرمانان آسیا را پیش رو داریم و هر بازی برای ما حکم فینال را دارد.هافبک سپاهان در مورد افزایش مبتلایان به کرونا در تیم‌های مختلف لیگ برتری و اینکه آیا این موضوع برای اعضای سپاهان نگران کننده نیست، گفت: واقعا نگران هستیم. اگر یک بازیکن ناقل باشد کل تیم‌ها و بازیکنان دیگر هم می‌گیرند. ما به هر دری زدیم و گفتیم حداقل مسائل بهداشتی و پزشکی رعایت شود اما این اتفاق به خوبی نیفتاد.وی افزود: باشگاه ما هفته‌ای یکی دو بار تست می‌گیرد اما شرایط واقعا نگران کننده است. به هرحال تصمیم فدراسیون و سازمان لیگ این است که بازی کنیم و ما هم به این تصمیم احترام می‌گذاریم. انشالله هیچ بازیکنی به این ویروس مبتلا  نشود و آن‌هایی هم که مبتلا شده‌اند زودتر خوب شوند. چون همه خانواده و زن و بچه دارند. امیدوارم این نگرانی و استرس از همه دور شود. من خودم عفونت و تب و لرز کرده بودم، ترسیدم و تست کرونا دادم.‌کوچکترین بیماری که پیش بیاید باید سریع تست کرونا بدهیم. این استرس‌ها وجود دارد و امیدوارم در هفته‌های پیش رو فکری کنند تا حداقل بازیکنان دچار این ویروس و استرس‌ها نشوند.وقتی تیم دوباخت یا مساوی می‌دهد همه علیه سرمربی می‌شوندکاپیتان سپاهان در مورد احتمال قطع همکاری امیر قلعه‌نویی و باشگاه اصفهانی پس از مسابقات لیگ نوزدهم، گفت: امیر قلعه‌نویی مربی بزرگی است. هنوز هیچ چیزی مشخص نیست. صفحاتی که در فضای مجازی حاشیه درست می‌کنند هواداران واقعی سپاهان نیستند. امیدوارم سرمربی تیم و مدیران باشگاه تصمیمی بگیرند که به نفع سپاهان باشد. او خیلی‌ جاها می‌تواند به این باشگاه کمک کند. دلیل اینکه فوتبال ایران پیشرفت نمی‌کند این است که پس از دو باخت یا مساوی، همه ضد سرمربی می‌شوند و می‌خواهند تغییر و تحول ایجاد کنند. این مسئله شرایط فوتبال ما را زیر سؤال برده، در کل دنیا می‌بینیم که تیم‌ها یک فصل خوبند و یک فصل خوب نیستند ولی برای قهرمان شدن برنامه‌ریزی می‌کنند. قلعه‌نویی در هر باشگاهی می‌تواند مفید باشد و به آن تیم کمک کند.انتهای پیام/
به گزارش خبرگزاری فارس، دنی آلوس، مدافع سابق بارسلونا بعد از باخت آبی-اناری ها مقابل اوساسونا با نتیجه 2 بر یک و عصبانیست لیونل مسی از این شکست، دلیل اصلی خشمگین شدن ستاره آرژانتینی را اعلام کرد.آلوس در مصاحبه با «رادیو کاتالونیا» گفت: بارسلونا اکنون هویت گذشته اش را از دست داده است. هویت بارسلونا این است که در تمام 90 دقیقه سوار بر بازی باشد. تیمی که برای مردم زمان خوشی را ایجاد می کرد اکنون شرایط گذشته را ندارد.وی افزود: به نظرم بارسلونا اکنون نیاز به تلاش مضاعف دارد. عصبانیت مسی بعد از باخت مقابل اوساسونا طبیعی است. او مرد پیروزی است و باختن را اصلا دوست ندارد. طبیعی است که عصبانی باشد چون همه به دنبال برد است. او الگوی من است و می خواهم همیشه برنده باشد.رئال مادرید هفته گذشته با پیروزی مقابل ویارئال قهرمانی اش در لالیگا را جشن گرفت.انتهای پیام/ا
به گزارش خبرگزاری فارس و به نقل از روابط عمومی فدراسیون تنیس، بنیامین ابراهیم زاده بازیکن تیم ملی تنیس دیویس کاپ ایران که در دهه ۸۰ برای ایران بازی می‌کرد، از سوی فدراسیون تنیس آلمان به عنوان بهترین تمرین دهنده سال ۲۰۲۰ را دریافت کرد.وی از ۴ سالگی فعالیت خود را در تنیس با آموزش از سوی پدرش آغاز کرد و در سن ۲۱ سالگی وارد دنیای حرفه‌ای تنیس شد.این تنیسور با پایان دوره بازیگری خود به عنوان مربی در تنیس فعالیت کرد و عملکرد قابل قبول ابراهیم زاده در بخش مربیگری باعث شد تا ابراهیم زاده عنوان بهترین تمرین دهنده سال آلمان را به خود اختصاص دهد.انتهای پیام/
احمد رمضان زاده در گفت‌وگو با خبرنگار ورزشی خبرگزاری فارس، در مورد وضعیت دوومیدانی کشور اظهار داشت: فعلا تمام مسابقات تعطیل است و نمی‌توان کاری انجام داد. قرار بود جایزه بزرگ برگزار شود که به خاطر کرونا انجام نشد.وی با اشاره به شرایط مربیان دوومیدانی عنوان کرد: متاسفانه هیچ حمایتی از مربیان ایرانی نمی‌شود. ما مربی سطح بالا کم نداری.90 درصد مربیان خارجی به اندازه مربیان درجه دو ما هم نیستند. سجاد مرادی، هادی سپهرزاد و محسن ربانی خودشان قهرمان بوده‌اند و شاگردان شان هم به موفقیت رسیده‌اند.مربی دوومیدانی با اشاره به اینکه حال مربیان ایرانی را هم نمی‌پرسند، گفت: در دوره قبلی فدراسیون با لج بازی دو پرتابگر را به بلاروس فرستاد که هیچ بازخوردی نداشت. هدف شان این بود که آنها با سپهرزاد کار نکنند. این مربی زندگی‌اش را برای دوومیدانی گذاشته، اما قراردادی نمی‌بندند و پاداشش را هم نمی‌دهند، اما اگر مربی خارجی باشد، همه چیز را برایش فراهم می‌کنند.رمضان زاده ادامه داد: مربی ایرانی با وجدانش کار می‌کند و با همه سختی‌ها می‌سازد، اما خارجی کجا اینطور است. او فقط پولش را می‌گیرد و همه چیز هم باید  در اختیارش باشد.وی تاکید کرد: ضربه‌ای که کیهانی، رئیس قبلی فدراسیون به دوومیدانی زد، جبران ناپذیر است. او مربیان ایرانی را نادیده گرفت و ملی‌پوشان زیادی را هم خانه نشین کرد. مگر برادران صمیمی و ارزنده چه سنی داشتند که او آنها را کنار گذاشت.مربی سابق و سازنده تفتیان در پایان در پاسخ به این سوال که آیا مبینی صحبتی با شما داشته است یا خیر، گفت: صحبتی با من نداشته‌اند.انتهای پیام/
به گزارش خبرنگار ورزشی خبرگزاری فارس، بهنام سراج پس از شکست شب گذشته تیم فوتبال صنعت نفت آبادان مقابل استقلال در گفت و گویی اظهار داشت: فقط می توانم به بچه های تیم آموزش بدهم. باید با آنها تمرین کنم که نزدیک به دروازه شده و  گل بزنند. گل زدن کار من نیست بلکه کار مهاجمان تیم است.سرمربی تیم صنعت نفت در ادامه صحبت هایش با اخبار ورزشی عنوان کرد: ان شالله برای رفع این نقطه ضعف بازهم کار می کنیم. اگر من همچنان در صنعت نفت باشم، بازهم روی نقطه ضعف تیم کار می کنم تا مشکل گلزنی مان رفع شود.انتهای پیام/
به گزارش خبرگزاری فارس، هرتابرلین می خواهد به جمع تیم های مدعی  در لیگ فوتبال آلمان بازگردد. بعد از چندین سال حضور در جمع تیم های میانه و حتی پایین جدولی، باشگاه برلینی برای قدرت نمایی مجدد تیمش در لیگ آلمان و بعد مسابقات اروپایی برنامه ریزی می کند.طبق اعلام کیکر، باشگاه قدیمی صاحب اسپانسر اصلی و چند حامی مالی فرعی است. با این حال به منظور گسترش فعالیتش و نیز قرارگرفتن در جمع بالانشین ها، هرتا همچنان همکاری با کمپانی های جدیدی را جست وجو می کند.در این ارتباط برلینرسایتونگ و برلینر کوریر، دو روزنامه چاپ شهر برلین گزارش کردند مدیریت باشگاه باب مذاکره را با دو کمپانی تسلا و آمازون گشوده است.شرکت تولید خودروهای برقی تسلا آمریکا، قصد دارد در آلمان شعبه ای را برای تولید محصولاتش تاسیس کند.بدیهی است همکاری با هرتابرلین و تبلیغ از طریق این تیم بوندس لیگایی کمک به فروش تولیداتش خواهد کرد.همچنین همکاری مشترک با شرکت آمازون، سهم قابل توجهی را از آن هرتا می کند.البته برخی منابع نزدیک به این باشگاه نیز عنوان کرده اند باشگاه قدیمی ژرمن ها در حال مذاکره با یک فروشگاه زنجیره ای تخفیفی در آلمان است تا یکی از حامیان مالی اش باشد.انتهای پیام/ا
به گزارش خبرگزاری فارس، از ماه ها قبل شایعه حضور «رانگ نیک» روی نیمکت مربیگری تیم آ.ث میلان به گوش رسیده است.این مربی با تجربه آلمانی که در سال های اخیر مسئول بخش «توسعه فوتبال» باشگاه آر.ب لایپزیگ بوده است، برای فسخ قرارداد 3 ساله اش وارد رایزنی شده است.روزنامه دی ولت براساس گزارش روزنامه گازتادلواسپورت ایتالیا گزارش کرد «رانگ نیک» 62 ساله توانست نظر مساعد باشگاه آلمانی را برای فسخ قرارداد بگیرد.به همین خاطر احتمال داده می شود در 2 هفته آینده وی به صورت رسمی به عنوان سرمربی جدید میلان معرفی شود.رانگ نیک در 37 سال مربیگری، تیم های اشتوتگارت، رویتلینگن، هانوفر، شالکه، هوفن هایم و آر.ب لایپزیگ را مربیگری کرده است.انتهای پیام/ا
به گزارش خبرگزاری فارس، مجمع عمومی و سالیانه فدراسیون روز یکشنبه 29 تیرماه به صورت آنلاین برگزار می‌شود. بر اساس قوانین و مقررات جاری، تصمیم‌گیری برای زمان و مکان برگزاری مجامع عمومی و سالیانه فدراسیون‌ها بر عهده وزارت ورزش و جوانان است.به دلیل مشکلات ناشی از گسترش و شیوع موج دوم بیماری کرونا و وضعیت قرمز در بعضی از استان‌های کشور، موافقت شد که مجمع عمومی و سالیانه فدراسیون والیبال ساعت 10 روز یکشنبه 29 تیرماه به صورت آنلاین برگزار ‌شود.میلاد تقوی، دبیر فدراسیون والیبال در گفت‌وگو با خبرنگار ورزشی خبرگزاری فارس، درباره نحوه برگزاری این مجمع اظهار داشت: روسای هیات‌های استانی با حضور در ادارات کل ورزش و جوانان استان مربوطه و سایر اعضا به صورت حضوری در این جلسه که به میزبانی وزارت ورزش و جوانان برگزار می‌شود، شرکت می‌کنند.وی ادامه داد: نماینده‌های بازیکنان، مربیان و باشگاه‌ها به صورت فیزیکی در آکادمی ملی المپیک حاضر خواهند شد و روسای استان‌ها هم به صورت آنلاین در جلسه شرکت می‌کنند. طبق قوانین اعضای مجمع عمومی همان نفراتی خواهند بود که مجمع انتخاباتی حضور داشتند؛ تنها مدیران عامل چند باشگاه تغییر کرده‌اند که به ناچار باید از مدیران جدید دعوت کنیم.انتهای پیام/
به گزارش خبرگزاری فارس، سایت «کالچو مرکاتو» ایتالیا  خبر داد یوونتوس برای جذب نیکولو زانیولو، ستاره رم با اینتر وارد رقابت سختی شده است.این دو باشگاه بزرگ ایتالیایی برای شکار پدیده جالوروسی وارد رقابت سختی شدند.  بیانکونری می خواهد برای شکار زانیولو برناردسکی را قربانی کند اما مسئولان رم این بازیکن را نمی خواهند و به دنبال پول نقد در ازای فروش ستاره خود هستند.رم برای فروش زانیولو مبلغ 50 تا 60 میلیون یورو درنظر گرفته اما مسئولان یوونتوس در حال رایزنی برای گرفتن تخفیف هستند. در مقابل اینتر برای شکار این بازیکن دست بالا را دارد.چون زانیولو پرورش یافته آکادمی اینتر است و این باشگاه می تواند 15 درصد این رقم را به دلیل حق رشد کاهش دهد. یعنی اینتر می تواند برای خرید زانیولو مبلغ 8 میلیون یورو نسبت به یوونتوس کمتر به رم پرداخت کند.زانیولو در این فصل از سری آ برای رم 28 بازی انجام داده و 7 گل به ثمر رسانده و 3 پاس گل داده است.انتهای پیام/ا
مرتضی بچاری زاده در گفت و گو با خبرنگار ورزشی خبرگزاری فارس درباره شکست تیم فوتبال صنعت نفت آبادان از استقلال در هفته بیست و پنجم لیگ برتر اظهار داشت: نتیجه خوبی نگرفتیم اما فوتبال خیلی خوبی انجام دادیم. روی دو اتفاق گل خوردیم که امکان دارد این موضوع برای هر تیمی در هر بازی رخ بدهد. کل بازی در اختیار ما بود و حملات زیادی روی دروازه استقلال داشتیم. برای سنجیدن یک تیم باید تعداد موقعیت ها، میزان مالکیت و تعداد خطراتی که حریف روی دروازه اش ایجاد کرده است، محاسبه شود. صنعت نفت در تمام این فاکتورها از استقلال برتر بود.وی افزود: بیشترین موقعیتی که یک تیم می تواند روی دروازه استقلال داشته باشد، از سوی تیم نفت آبادان خلق شد. ما بیشترین مالکیت توپ را مقابل این تیم با چنین بازیکنان، کادرفنی و هزینه های زیادش داشتیم. کمترین فرصت را به حریف دادیم اما روی 2 اشتباه فردی گل خوردیم.مربی تیم صنعت نفت تصریح کرد: در صحنه گل اول استقلال ناهماهنگی مدافع و دروازه بان نفت را دیدیم که سبب شد توپ از دست دروازه بان ما رها بشود  و دیاباته دروازه خالی را باز کند. گل دوم حریف هم دقیقه 94 و در شرایطی به ثمر رسید که کل تیم ما برای گلزنی و تغییر نتیجه بازی جلو کشیده و خط دفاعی را رها کرده بودند.بچاری زاده ادامه داد: کسی که بازی را ندیده باشد فقط به این نکته توجه می کند که تیم ما 2 بر صفر باخته ولی کسی که بازی را دیده به تیم نفت آبادان و فوتبالی که مقابل استقلال انجام دادیم افتخار می کند.وی درباره هوادارانی که از پشت بام ساختمان های مجاور ورزشگاه تختی آبادان تیم صنعت نفت را حمایت می کردند، گفت: از تمام هواداران مان که با وجود شرایط کرونا و گرمای بالای 45 درجه هوای آبادان، وقت گذاشته و از ساختمان های رو به روی ورزشگاه تیم را حمایت کردند، کمال تشکر را دارم. آنها روحیه و خون جدیدی به بازیکنان صنعت نفت تزریق کردند. واقعیت های دیدار شب گذشته این نبود و از هواداران برای اینکه نتوانستیم دل شان را شاد کنیم، عذر می خواهیم.مربی تیم صنعت نفت درباره عقب افتادن صنعت نفت از کورس کسب سهمیه آسیا بیان کرد: تمام هدف تیم ما کسب سهمیه است اما این اتفاق به همین راحتی رخ نمی دهد. این موضوع هم دلایل مختلفی دارد. دمای آبادان اکنون بالای 50 درجه است. وضعیت اقتصادی و معیشتی داخل این شهر و وضعیت مالی و امکاناتی باشگاه صنعت نفت هم مناسب نیست. بیماری کرونا هم شرایط سختی را برای ما ایجاد کرده است و در نهایت بازی های صنعت نفت بدون تماشاگر برگزار می شود. این چهار عامل به دست آوردن سهمیه لیگ قهرمانان آسیا را برای ما سخت کرده است.بچاری زاده ادامه داد: هواداران پتانسیل و نقطه قوت تیم صنعت نفت هستند. با احترام به سایر حریفان باید بگویم اگر هواداران ما مقابل استقلال در ورزشگاه حضور داشتند، فشارمان به حریف 10 برابر می شد. در این حالت نه تنها استقلال به گل نمی رسید بلکه تیم ما می توانست دروازه حریف را باز کند و روند بازی هم تغییر می کرد. حضور تماشاگران در ورزشگاه در روند نتیجه گیری صنعت نفت تاثیر مستقیم دارد.وی افزود: با تمام این مسائل همچنان برای کسب سهمیه شانس خوبی داریم زیرا با حریفان مستقیم خود مانند سپاهان و شهرخودرو بازی داریم. این دیدارها برای ما 6 امتیازی است. در حال حاضر هم چیزی را از دست نداده ایم. نه جایگاه مان در جدول تغییر کرده و نه شانس قهرمانی داریم. تنها دغدغه مان صعود به لیگ قهرمانان آسیا است که برای رسیدن به آن با تمام توان تلاش و مبارزه می کنیم.انتهای پیام/ا
فاطمه شریف در گفت‌وگو با خبرنگار ورزشی خبرگزاری فارس، درباره انجام تست‌های کرونا از بازیکنان و کادر فوتسال بانوان برای شروع دوباره لیگ، اظهار داشت: ما در مجموع 2 تستی که از بانوان گرفته‌ایم 25 درصد نمونه‌ها مثبت شده و این موضوع را در نامه‌ای به سازمان لیگ اعلام کردیم.وی افزود: برای ادامه لیگ منتظر پاسخ سازمان لیگ هستیم تا ببینیم چه برنامه‌ای خواهند داشت. البته ما تمرینات را آغاز کرده‌ایم اما با این شرایط ممکن است زمان پلی‌آف تغییر کند.به گزارش فارس، تیم‌های هیات خراسان، مس، سایپا و شرکت ملی حفاری در پلی‌آف لیگ برتر حضور دارند. فدراسیون سوم مرداد را شروع مسابقات اعلام کرده است.انتهای پیام/
به گزارش خبرگزاری فارس، بعد از 3 هفته استراحت و ریکاوری بازیکنان تیم لایپزیگ از فردا تمرینات آماده سازی را برای فصل جدید شروع می کنند.بازیکنان این تیم بعد از اتمام مسابقات فصل 2020-2019 به تعطیلات کوتاه مدتی رفتند تا برای فصل از نظر روحی آماده شوند.با توجه به در پیش بودن بازی های لیگ قهرمانان فصل جاری و حضور لایپزیگ در این مرحله، شاگردان یولیان ناگلس مان در جلسه فردا صبح در تست های کرونایی ابتدا شرکت کرده و سپس وارد فاز آماده سازی جسمانی و تاکتیکی می شوند.لایپزیگ در فصل اخیر بعد از بایرن مونیخ و بورسیا دورتموند در بوندس لیگا سوم شد.تیم آلمانی در مرحله یک چهارم نهایی لیگ قهرمانان اروپا حریف اتلتیکومادرید است.انتهای پیام/
به گزارش خبرنگار ورزشی خبرگزاری فارس، پیمان فخری رئیس مرکز نظارت بر تیم‌های ملی هفته گذشته به دلیل بیماری کرونا در بیمارستان طالقانی بستری و یک روز بعد با همکاری وزارت ورزش و کمیته ملی المپیک به بیمارستان مسیح دانشوری منتقل شد.پیمان فخری امروز شنبه از بیمارستان مرخص شد و باید چند روزی را در خانه استراحت کند تا دوران نقاهت طی شود.همچنین کیکاووس سعیدی دبیر کل کمیته نیز اعلام کرد با بهبودی که به دست آورده امروز در محل کار خود حاضر خواهد شد.انتهای پیام/
به گزارش خبرگزاری فارس، سایت «الکره العراقیه» خبر داد فدراسیون فوتبال فلسطین از همتای عراقی خود عذرخواهی کرد و اعلام کرد  نمی تواند بازی دوستانه با تیم ملی این کشور در اربیل برگزار کند.به همین خاطر کاتانچ، سرمربی تیم ملی عراق بلافاصله درخواست تعیین یک بازی دوستانه جایگزین کرد. عراق یکی از رقبای ایران در مرحله گروهی انتخابی جام جهانی 2022 است که قرار است در دیدارهای دوستانه به مصاف عمان و سوریه برود.تیم ملی کشورمان اکنون با 6 امتیاز در رده سوم جدول قرار دارد. عراق با 11 امتیاز صدرنشین گروه است  و بحرین با 9 امتیاز در رده دوم قرار دارد.انتهای پیام/
به گزارش خبرگزاری فارس، به نقل از نشریه «گازتا دلو اسپورت» ایتالیا، زلاتان ایبراهیموویچ، ستاره سوئدی میلان در صفحه اش به صورت تلویحی برای ماندن در این تیم ابراز امیدواری کرد و نوشت: افتخار بزرگی است که با پیراهن میلان 100 بازی انجام دادم. امیدوارم بازی های بیشتری برای این تیم در آینده انجام دهم.پیش از این اخبار زیادی مبنی بر احتمال جدایی ایبرا در تابستان از میلان شنیده شد. اما ستاره سوئدی با این اظهاراتش احتمال ماندنش در روسونری برای فصل آینده را مطرح کرد.ایبرا پیش از این برای تیم های اینتر، آژاکس و پاری سن ژرمن هم بیش از 100 بازی انجام داده بود.انتهای پیام/ا
به گزارش خبرگزاری فارس، بعد از انتشار خبرهای مبنی بر شروع مذاکرات لیورپول با بایرن مونیخ بر سر گزینش احتمالی «تیاگو آلکانترا»، پپ گواردیولا در این مورد اظهار نظرکرد.مربی تیم منچستر که قبلا در بارسلونا و بایرن، تیاگو را تمرین داد، در حاشیه کنفرانس خبری تیمش در مورد «توانایی تیاگو» برای حضور در تیمی از جزیره نظرش را بیان کرد.مربی اسپانیایی گفت: شک ندارم که تیاگو به راحتی می تواند  در لیگ برتر انگلیس بازی کند.وی افزود: او قبلا در بارسلونا بازی کرد. در سال های اخیر هم بازیکن بایرن مونیخ است. همین دو مورد نشان از آن دارد که قابلیت بازی در اینجا را دارد.گواردیولا ادامه  داد: تیاگو فوتبالیستی بسیار خوب است که به توانمندی اش، ایمان دارم. البته نمی دانم برای آینده چه برنامه ای دارد.تیاگو از سال 2013 تاکنون در تیم مونیخی بازی می کند. او با بایرن تا یک سال دیگر قرارداد دارد.انتهای پیام/ا
به گزارش خبرنگار ورزشی خبرگزاری فارس، به دلیل شیوع ویروس کرونا مسابقات لیگ برتر فوتبال بانوان از سال گذشته نیمه‌تمام ماند تا برای برگزاری مجدد بازی‌ها شرایط بررسی شود.به دلیل افزایش شمار مبتلایان به کرونا سازمان لیگ تصمیم گرفت پایان لیگ فوتبال بانوان را اعلام کند. براین اساس شهرداری بم که با اختلاف در صدر جدول قرار دارد توانست از عنوان قهرمانی خود دفاع کند.در لیگ برتر فوتبال بانوان 12 تیم به رقابت پرداختند. تا پایان هفته هجدهم که لیگ برتر تعطیل شد تیم‌های شهرداری بم، وچان کردستان و شهرداری سیرجان مقام‌های اول تا سوم را به دست آوردند.درباره تیم‌های سقوط کننده و شروع لیگ آینده قرار است تصمیم‌گیری شود.انتهای پیام/ا
به گزارش خبرگزاری فارس و به نقل از روابط عمومی فدراسیون والیبال، مسعود سلطانی‌فر با صدور حکمی ناصر میرفخرایی را به عنوان عضو هیات رئیسه فدراسیون والیبال منصوب کرد.میرفخرایی از سال ۱۳۴۶ تا ۱۳۵۴ عضو تیم ملی والیبال ایران بود و در تیم‌های تاج، پرسپولیس و پاس نیز سابقه بازی دارد.متن حکم وزیر ورزش و جوانان به قرار زیر است:جناب آقای ناصر میرفخراییبا استعانت از خداوند متعال، بنا به پیشنهاد ریاست فدراسیون والیبال و به استناد بند ۶ ماده ۸ اساسنامه فدراسیون‌های ورزشی آماتوری، به موجب این حکم به عنوان «عضو هیات رئیسه فدراسیون والیبال» منصوب ‌می‌شوید.توفیق جنابعالی را در راه خدمت به نظام مقدس جمهوری اسلامی و اعتلای ورزش کشور از خداوند متعال خواهانم.مسعود سلطانی‌فرانتهای پیام/
آرش رضاوند در گفت‌وگو با خبرنگار ورزشی خبرگزاری فارس، در خصوص دیدار استقلال مقابل نفت آبادان و برتری آبی پوشان در این مسابقه صحبت‌هایی را‌‌‌‌‌‌‌‌‌‌ انجام داده که متن آن را‌‌‌‌‌‌‌‌‌‌ در زیر می‌خوانید:فارس: بعد از چند هفته سرانجام موفق شدید به پیروزی برسید.بابت این موضوع خدا را‌‌‌‌‌‌‌‌‌‌ شاکر هستم و از بازی بسیار سختی برنده بیرون آمدیم. هوای آبادان بسیار گرم بود و انصافا گرمای هوا روی عملکرد تیم ما تأثیر می‌گذارد. خوشبختانه توانستیم از این مسابقه 3 امتیاز لازم را‌‌‌‌‌‌‌‌‌‌ بگیریم و با توجه به این که فاصله ما با نفت آبادان خیلی کم بود، این پیروزی می‌تواند شرایط ما را‌‌‌‌‌‌‌‌‌‌ در جدول بهبود ببخشد.فارس: در این هفته‌ها که استقلال نتیجه نمی‌گرفت انتقادات زیادی به شما مطرح شد.در این چند هفته شرایط تیم ما نرمال نبود و باید این واقعیت را‌‌‌‌‌‌‌‌‌‌ بپذیریم. تعداد زیادی از بازیکنان ما کرونا گرفتند و فکر می‌کنم 10 بازیکن ما درگیر این مسأله شدند. اگر یادتان باشد ما مقابل تراکتور بدون تمرین بازی کردیم و قبل از آن مسابقه فقط یک جلسه کار تاکتیکی سنگین انجام دادیم. اگر تیم ما کامل‌تر بود، قطعا بهتر نتیجه می‌گرفتیم. ‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌فکر می‌کنم کامل نبودن تیم ما‌‌‌‌‌‌‌‌‌‌ در نتایجی که رقم خورد تأثیر مستقیم داشت.فارس: تو خودت جزو بازیکنانی بودی که به کرونا مبتلا شدی، شرایطتت بعد از ابتلا به این ویروس چگونه بود؟من کرونا گرفتم ولی واقعا علائمی نداشتم. یعنی در واقع خودم هم فکر نمی‌کردم کرونا داشته باشم. اما می‌دانستم که با این شرایط ناقل ویروس هستم و ممکن است دیگران از من بگیرند. شاید خیلی‌ها مبتلا به کرونا شده باشند ولی چون علائم ندارند متوجه نمی‌شوند. از طرفی این ویروس آنقدر خطرناک است که خودش را‌‌‌‌‌‌‌‌‌‌ متفاوت نشان می‌دهد و شاید در بدن یک نفر چیزی نشان ندهد، اما اگر به شخص دیگری منتقل شود سلامتی او را‌‌‌‌‌‌‌‌‌‌ به خطر بیندازد.فارس: ظاهرا در تست دوم جواب آزمایش شما منفی بود.در مورد من بله، همین اتفاق افتاد. البته غفوری، ریگی و چند بازیکن دیگر ما روزهای سختی را‌‌‌‌‌‌‌‌‌‌ گذراندند و حتی ریه فرشید باقری هم درگیر شده بود. با این شرایطی که اتفاق افتاده نمی‌دانم ما چگونه باید پروتکل‌ها را‌‌‌‌‌‌‌‌‌‌ رعایت کنیم، آن هم در شرایطی که بعید است بشود پروتکل‌های بهداشتی را‌‌‌‌‌‌‌‌‌‌ رعایت کرد. شما اگر به وضعیت کرونا در کشور دقت کنید خیلی از مردم به آن مبتلا شده‌اند و هر روز هم این ویروس بیشتر می‌شود. هر چه جلوتر می‌رویم کار سخت‌تر می‌شود؛ مثلاً دیدید که تیم گل گهر سیرجان 13 بازیکنش به این ویروس مبتلا شدند. نمی‌دانم این نفرات شب گذشته برای تیمشان بازی کردند یا خیر، اما به هر حال علائمی در بدن آنها وجود دارد که ممکن است به بازیکنان دیگر تیم‌ها بدهند.فارس: در تیم شما البته سیاوش یزدانی و عارف غلامی هم مبتلا شده‌اند.امیرحسین کارگر هم همین شرایط را‌‌‌‌‌‌‌‌‌‌ دارد. اگر شما چند روز دیگر از بازیکنان شاهین بوشهر تست بگیرید، قطعا جواب آزمایش کرونای آنها مثبت اعلام می‌شود. همانطور که گفتم این ویروس خطرناک است و بسیار سریع به بدن دیگران منتقل می‌شود. من خودم در بدنم علائمی نداشتم اما اگر قطعا برای استقلال بازی می‌کردم ویروس را‌‌‌‌‌‌‌‌‌‌ به دیگران منتقل می‌کردم. با این شرایط در کشور ما نمی‌شود همه چیز را‌‌‌‌‌‌‌‌‌‌ رعایت کرد چون اجرای پروتکل‌ها شدنی نیست. نمی‌دانم چه توصیه‌ای به جوان‌های کشور داشته باشم، فقط امیدوارم خدا به ما رحم کند.فارس: برای بازی بعد هم که محروم شده‌ای؟بله، اخطار شب گذشته‌ام درست بود اما واقعا از کارت زردی که در بازی با تراکتور گرفتم تعجب کردم. در آن صحنه اکبر ایمانی باید از زمین اخراج می‌شد، اما داور به هر دو ما کارت زرد نشان داد. این که چرا چنین تصمیمی گرفت را‌‌‌‌‌‌‌‌‌‌ نمی‌دانم ولی به هر حال از بازی بعد محروم شدم و امیدوارم استقلال در آن بازی هم برنده از زمین خارج شود.فارس: در این سه چهار هفته‌ای که در لیگ نتیجه نمی‌گرفتید، انتقادات زیادی به فرهاد مجیدی صورت گرفت. چقدر این انتقادات را‌‌‌‌‌‌‌‌‌‌ به عنوان یک بازیکن قبول داری؟در همین بازی شب گذشته که ما برنده شدیم چند بازیکن تیممان حضور نداشتند. در هفته‌های گذشته هم همین‌طور. طبیعتا وقتی یک مربی بازیکنانش را‌‌‌‌‌‌‌‌‌‌ در اختیار نداشته باشد دستش بسته خواهد بود. تیمی که 7-6 روز تمرین نکرده، وارد مسابقه با تراکتور شده و در نیمه دوم فوتبال قابل قبولی به نمایش گذاشته است. در بازی گذشته هم دیدید که وقتی بازیکنانی مثل دیاباته و مطهری به تیم ما برگشتند شرایط تیم چقدر تغییر کرد. این یک واقعیت است که وقتی مربی ابزار را‌‌‌‌‌‌‌‌‌‌ در اختیار داشته باشد، می‌تواند به شرایط دلخواه برسد. در این دو بازی دست آقای مجیدی باز بوده و او هم توانسته تاکتیک‌های مدنظرش را‌‌‌‌‌‌‌‌‌‌ پیاده کند. او مربی جوان و آینده‌داری است و باید حمایت شود. امسال هم که دیدید استقلال چه شرایطی داشت و از همان ابتدا که کار را‌‌‌‌‌‌‌‌‌‌ شروع کردیم، آمدن و رفتن‌ها در تیم ما زیاد بود. این مسائل مطمئنا در عملکرد فنی یک تیم تأثیر می‌گذارد و من از هواداران می‌خواهم از فرهاد مجیدی حمایت کنند چون او سرمایه باشگاه استقلال است.فارس: هفته آینده هم با نساجی بازی دارید.طبعا بازی سختی است. اما ما برای کسب سهمیه می‌جنگیم و مطمئنا به دنبال ارائه بازی خوب هستیم تا با پیروزی در آن مسابقه بتوانیم به کسب سهمیه امیدوار باشیم.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ا
به گزارش خبرگزاری فارس، سایت «کالچو مرکاتو» ایتالیا خبر داد آینده مائوریسو ساری، سرمربی یوونتوس بعد از نتایج ضعیفی که در هفته‌های گذشته گرفته در هاله ای از ابهام قرار دارد.نتیجه بد ساری در بازی های میلان، آتالانتا و ساسوسو باعث شده تا مدیران بانوی پیر او را زیرفشار بگذارند. اگرچه آنیلی، رئیس باشگاه یوونتوس ارتباط نزدیکی با ساری دارد اما در یک حالت این مربی می تواند از اخراج فرار کند.یوونتوس اگر قهرمان اسکودتو شود ساری می تواند فصل آینده هم روی نیمکت بانوی پیر بنشیند. در صورت شکست ساری از قهرمانی یووه بدون شک آنیلی گزینه دیگری جز اخراج روی میز خود ندارد.یوونتوس اکنون با 77 امتیاز صدرنشین سری آ است. اینتر با کسب 71 امتیاز نزدیکترین تعقیب کننده بیانکونری است.انتهای پیام/ا
به گزارش خبرگزاری فارس، رشفورد با وجودی که بازیکن منچستریونایتد است اما از صعود لیدزیونایتد به لیگ برتر بسیار خوشحال شد.شب گذشته بعد از آنکه صعود مستقیم لیدزی ها تحت هدایت مارچلو بیلسا به لیگ برتر قطعی شد، فوروارد 22 ساله یونایتد به لیدز و هوادارانش پیام تبریک داد.بازیکن تکنیکی در پیامش نوشت: به عنوان عضو و هوادار منچستریونایتد از این که لیدزیونایتد را در لیگ برتر می بینم، بسیار خوشحالم.وی افزود: لیگ برتر جایی است که این تیم به آن تعلق دارد. صمیمانه تبریک می گویم.فوروارد جوان شیاطین سرخ مجبور شد بعد از چند ساعت این پیام را از فضای مجازی بردارد.ظاهرا این اقدام وی، باعث ناراحتی برخی هواداران تیم منچستری واقع شد و تحت فشار آنها، رشفورد مجبور شد از ادامه انتشار پیامش بگذرد.او  در ماه های اخیر به خاطر کمک های مالی گسترده اش درماجرای کرونا، چهره شاخص فوتبال انگلیس بوده است. حتی دانشگاه منچستر قصد دارد به وی مدرک دکترای افتخاری  اعطا کند.انتهای پیام/ا
به گزارش خبرگزاری فارس، کنفدراسیون فوتبال آسیا 2 روز پیش به صورت رسمی میزبانی قطر در ادامه مسابقات لیگ قهرمانان آسیا 2020 تایید کرد.نشریه «الرایه» قطر امروز در گزارشی این میزبانی را در راه آمادگی جام جهانی 2022 قطر نامید و گفت: میزبانی در بهترین تورنمنت آسیایی پیش از جام جهانی 2022 می تواند قدرت قطر در میزبانی را به کل جهان نشان دهد. در این تورنمنت 16 تیم از بهترین های آسیا حضور دارند و مثل مسابقات جام جهانی قبل از 24 تیمی شدن است.قطر آماده میزبانی از این رقابت ها تا مرحله نیمه نهایی لیگ قهرمانان آسیا است. این مسابقات قرار شد در دوره زمانی 20 روز از تاریخ 14 سپتامبر تا 3 آگوست(24 شهریور تا 12 مهر) برگزار شود.استقلال، پرسپولیس، سپاهان و شهرخودرو 4 نماینده ایران در این فصل از لیگ قهرمانان آسیا 2020 هستند.انتهای پیام/ا
به گزارش خبرنگار ورزشی خبرگزاری فارس، علیرضا اشرف درباره آخرین وضعیت پرونده برانکو ایوانکوویچ با باشگاه پرسپولیس و نپذیرفتن پیشنهادات این باشگاه از سوی وکیل سرمربی اسبق سرخ‌پوشان برای قسط‌بندی پرداخت طلب برانکو، عنوان کرد: این صحبت‌ها کاملا درست است اما من سعی می‌کنم صادقانه صحبت کنم. تا روزی که در سمت مدیر روابط عمومی باشگاه پرسپولیس هستم وظیفه دارم با هواداران پرسپولیس صادق باشم. برانکو برای پرسپولیس افتخارات زیادی کسب کرده و حقش نبود با وی چنین برخوردی شود.وی افزود:‌باشگاه پرسپولیس هم دنبال توافق و مصالحه با برانکو است. پیشنهاداتی هم برای وکیل وی فرستادیم اما چند روز پیش دو سایت در خبری اشتباه مدعی شدند پرسپولیس از سه پنجره نقل و انتقالاتی محروم شده در صورتی که اینگونه نیست و پرسپولیس تمام مدارک و لوایح لازم را به دادگاه CAS فرستاده است.سرپرست روابط عمومی پرسپولیس درباره اینکه آیا واقعا این باشگاه محروم نشده است، توضیح داد: همزمان با انتشار خبر محرومیت پرسپولیس اعلام شد استقلال هم سه پنجره نقل و انتقالاتی محروم شده که من اطلاعی از این موضوع ندارم. با رسانه‌ای که چنین خبری منتشر کرد صحبت کردم و گفتم منبع خبری‌ات چیست که این رسانه پاسخ داد وکیل برانکو منبع خبر بوده است. من هم گفتم شاید وکیل برانکو خبر نداشته لایحه مربوط به این پرونده را به دادگاه CAS ارسال کرده‌ایم. چند روزی هم طول می‌کشد این دادگاه تمام مدارک و لوایح را تایید کند.اشرف ادامه داد:‌ حتی اگر این موضوع را هم در نظر بگیریم که دادگاه CAS لوایح پرسپولیس را دریافت نکرده حدود 20 روز دیگر به صورت قانونی طبق حکمی که فیفا ارسال کرده برای پرداخت مطالبات برانکو فرصت داریم.وی درباره هدف باشگاه پرسپولیس درباره پرونده برانکو و اینکه آیا قرار است پول وی پرداخت شود و یا پرسپولیسی‌ها دنبال محکومیت سرپرست اسبق خود هستند، گفت: طبق نگرانی‌هایی که هواداران عزیزمان دارند برای چندمین بار با رسول‌پناه این موضوع را در میان گذاشتم. وی اعلام کرد با منابعی که در یک ماه آینده به پرسپولیس می‌رسد پول برانکو را پرداخت می‌کنیم،‌زیرا پرداخت طلب وی به گردن باشگاه است و نمی‌توانیم از آن فرار کنیم.مدیر رسانه‌ای باشگاه پرسپولیس درباره اینکه این باشگاه برای پرداخت مطالبات برانکو 20 روز فرصت دارد اما قرار است یک ماه دیگر منابع لازم برای پرداخت این طلب تأمین شود و با این حساب احتمال محرومیت و پرداخت غرامت بالا می‌رود، گفت: پرونده برانکو نباید به اینجا می‌رسید تا هواداران و پیشکسوتان اکنون نگران محرومیت باشند، اما وقتی وی از پرسپولیس شکایت کرد باشگاه هم نمی‌توانست دست روی دست بگذارد ما اعتقاد داریم برانکو حقش را می‌خواهد و این موضوع خیلی مشخص است.اشرف ادامه داد: باشگاه به موازات پیگیری پرونده در فیفا جلساتی با برانکو در کرواسی برگزار کرد تا با وی توافق انجام شود. در نهایت فعلاً برانکو پیشنهادات پرسپولیس را نپذیرفته اما طبق مطالبه ابتدایی وی باید یک میلیون و 700 هزار یورو به این مربی پرداخت می‌کردیم اما پس از ارائه لایحه دفاعی باشگاه این طلب به یک میلیون و 50 هزار یورو رسید به همین دلیل ارزش داشت که پرسپولیس از خودش دفاع کند.وی توضیح داد:‌طبق صحبتی که با رسول‌پناه داشتم ان‌شاءالله باشگاه مبلغ یک میلیون و 50هزار یورویی را پرداخت می‌کند. تمام تلاش پرسپولیس هم همین است و امیدوارم این پرونده برای باشگاه دردساز نشود. در فرصتی که برای پرداخت این پول داریم امیدوارم تمام منابع درآمدی به دست باشگاه برسد و خیال هواداران راحت شود.وی درباره نشست هماهنگی دیدار پرسپولیس و فولاد گفت: این جلسه هم مانند تمام نشست هایی بود که قبل بازی برگزار می شود. تمهیداتی برای برگزاری دیدار در نظر گرفته شد که امیدواریم بازی بدون مشکل برگزار شود.انتهای پیام/
به گزارش خبرگزاری فارس، کنفدراسیون فوتبال آسیا 5 روز پیش یک نظرسنجی به راه انداخت تا بهترین دروازه بان در لیگ قهرمانان آسیا 2018 را انتخاب کند.در لیست 5 نامزد کسب این عنوان نام علیرضا بیرانوند، دروازه بان سابق پرسپولیس حضور داشت که امروز(شنبه) با اتمام این نظرسنجی با کسب 89 درصد آراء به صورت قاطع به عنوان بهترین گلر انتخاب شد.با این خبر بیرانوند با انتخاب شدن به تیم منتخب لیگ قهرمانان آسیا 2018 راه یافت.انتهای پیام/ا
دراگان اسکوچیچ در گفت‌و‌گو با خبرنگار فارس در تبریز اظهار داشت: برای لیگ برتر فوتبال ایران احترام زیادی قائل هستم و سعی می‌کنم تمام بازی‌ها را از نزدیک ببینم و برای بازی‌های بعدی هم چنین برنامه‌ای دارم و برای همین به تبریز سفر کرده و بازی تراکتور و سپاهان را از نزدیک دیده و آنالیز کردم.وی گفت: واقعیتش این است که ویروس کرونا همه کشورها را تحت تاثیر گذاشته و ما هم از این قاعده مستثنی نیستیم و تمام برنامه ما از اواسط مرداد و اوایل شهریور آغاز می شود و چند بازی دوستانه در نظر داریم که یکی در ازبکستان است.سرمربی تیم ملی ایران افزود: تمامی بازی‌ها را از نزدیک دیده و عملکرد لژیونرها را تحت نظر داشته و در ازبکستان یک بازی دوستانه با تیم ملی این کشور خواهیم داشت.اسکوچیچ افزود: برای اینکه تیم ملی بهتری داشته باشیم و تمرکز خود را روی تمامی بازیکنان لیگ و لژیونرها گذاشته و 2 لژیونر ایرانی در خط دفاعی هم عملکردشان را زیر ذره بین قرار داریم.انتهای پیام/
به گزارش خبرگزاری فارس، فلورنتیو پرس، رئیس باشگاه رئال مادرید تکلیف جذب کیلیان ام باپه، ستاره فرانسوی پاری سن ژرمن در تابستان را مشخص کرد.پرس در مصاحبه با سایت «le10sport» فرانسه، گفت: وضعیت به دلیل کرونا بد است. امکان جذب بازیکنان بزرگ با ارزش بسیار بالا در تابستان وجود ندارد.وی افزود: این منطقی نیست که دستمزد بازیکنان را به دلیل کرونا کاهش دهیم و در این شرایط دست به خریدهای بزرگ در تابستان بزنیم. در حالت کلی در این نقل و انتقالات شاهد انتقال های بزرگ نخواهیم بود.قرارداد ام باپه با پاری سن ژرمن تا سال 2022 اعتبار دارد. باشگاه فرانسوی برای فروش این بازیکن حداقل 180 میلیون یورو درخواست می کند.انتهای پیام/
به گزارش خبرگزاری فارس، سیروس پورموسوی در خصوص بازی پارس‌جنوبی و شهرخودرو اظهار داشت: خدا را شکر می‌کنم در زمان کوتاهی که به من تیم اضافه شدم و با مصدومان زیادی که داشتیم، توانستیم با همت بزرگان تیم در بازی پیروز شویم.وی در رابطه با برنامه این تیم برای فصل آینده عنوان کرد: من روز اول که به این تیم آمدم با بچه‌ها صحبت کردم که نمی‌خواهم فقط این تیم را حفظ کنم و یک جایگاه تک‌رقمی می‌خواهیم کسب کنیم.پورموسوی در رابطه با جدایی‌اش از تیم ملی جوانان گفت: از سخت‌ترین تصمیمات زندگی‌ام جدایی با این تیم بود. 15 ماه کار کردم و از مناطق محروم بازیکن جمع کرده بودیم . با توجه به شرایطی که پیش آمد نمی‌توانستم ادامه دهم. در فوتبال ایران به پایه‌ها هیچ اهمیتی نمی‌دهند. نگاه به تیم پایه ندارند و فقط به بزرگسالان توجه می‌شود، باید به سرمایه‌های فوتبال توجه داشته باشند.سرمربی سابق تیم ملی در رابطه با اینکه چه شرایطی پیش آمد تا از تیم ملی جدا شود، عنوان کرد: خیلی از دوستان می‌گفتند  به خاطر پول نگرفتن رفته است، من همیشه با انرژی سر تمرینات حاضر شدم و اولویت اول ما پول نبود. ما دو اردو بدون دریافت مطالبات‌مان انجام دادیم ما فقط تورنمنتی می‌خواستیم در ایران برگزار شود که تیم‌هایی در سطح خودمان باشند.باید بتوانیم در اروپا اردو برگزار کنیم و یکی از مشکلات و دلخوری‌های من برگزار نشدن اردو خارج از ایران است.وی در رابطه با دریافت دستمزدش اظهار داشت: بعد از استعفا حقوق دو ماه من پرداخت شد، از دی ماه 97 تا اسفند 98 سرمربی بودم که فقط این دو ماه را پرداخت کردند.پورموسوی خاطرنشان کرد: با توجه به اینکه ما منبع درآمدی نداریم و فقط درآمدمان از فوتبال است شرایط سخت می‌شود ولی این موضوع روی ما تأثیر نگذاشت و تا جایی که امکان داشت صبر کردیم. روز خداحافظی سخت‌ترین کار زندگی‌ام بود و آن را انجام دادم.وی در گفت‌وگو با رادیو تهران در مورد سرمربی آینده تیم ملی جوانان گفت: زمانی که از تیم ملی خداحافظی کردم گفتم هر کدام از همکارانم بخواهد ادامه فعالیت دهد خودم صحبت می‌کنم. من اعلام کرده‌ام اگر سرمربی جدید انتخاب شود به هزینه خودم در کنارش حاضر می‌شوم تا اطلاعات تیم را به او بدهم کسی که می‌خواهد تیم جوانان را در اختیار بگیرد،‌ باید بداند این تیم قابلیت رفتن به جام‌جهانی را دارد ولی باید اردوی بین‌المللی داشته باشند.انتهای پیام/
احمدرضا زنده روح در گفت‌وگو با خبرنگار ورزشی خبرگزاری فارس در مورد برد پرگل مقابل شاهین بوشهر پس از شوک کرونایی اظهار داشت: می‌دانستیم این بازی شانس آخرمان است و باید نتیجه بگیریم تا شرایطمان در جدول بهتر شود. شاید شوک به تیم ما از آنجا شروع شد که فهمیدیم جایگاهمان کجاست و باید چکار کنیم.وی ادامه داد: بچه‌ها درک کرده بودند که شرایط سختی داریم و هم قسم شده بودیم که بازی خوبی انجام بدهیم. به جز بردن به چیزی فکر نمی‌کردیم. هم تیم ما و هم تیم شاهین تحت فشار بودیم اما چون میزبان بودیم سعی کردیم از ابتدای مسابقه فشار بیاوریم. طبق برنامه خوب پیش رفتیم، زود به گل رسیدیم و سه امتیاز حساسی را کسب کردیم.هافبک تیم گل‌گهر در مورد غیبت مجید جلالی در این بازی گفت: چون تستش مثبت شده بود، روی نیمکت نبود و به جای او، سرآسیایی و قربانی حضور داشتند. کمک‌هایی که به کادر فنی اضافه شده‌اند، تاثیرگذار بودند. به هر حال این بازی بود که روی آن حساب کرده بودیم، باید پیروز می‌شدیم. همه بچه‌ها کمک کردند تا این اتفاق بیفتد.زنده‌روح در مورد پنالتی دقیقه دو مسابقه که با تسلط وارد دروازه حریف کرد و باعث شد گل‌گهر از ابتدای بازی روحیه خوبی داشته باشد، اظهار داشت: گل زودهنگام خیلی به ما کمک کرد. سعی کردم به بهترین شکل به توپ ضربه بزنم که گل شود. از دروازه‌بان آنها شناخته داشتم. در ماشین سازی به او پنالتی زده بودم و این به من کمک کرد تا بتوانم راحت‌تر پنالتی را بزنم. توانستیم خیلی زود گلزنی کنیم و بعد از آن بچه‌ها پا پس نکشیدند و گل‌های بعدی را هم زدیم.وی در مورد حضور 12 کرونایی در اردوی گل‌گهر عنوان کرد: اتفاقی که افتاد ما را خیلی اذیت کرد اما بازیکنان تمرکزشان را حفظ کردند تا از شرایط بازی خارج نشوند و بتوانیم برنده باشیم. امیدوارم هر چه زودتر بچه‌هایی که تستشان مثبت شده به ما ملحق شوند چون تاثیر گذار هستند و می‌توانند در بازی‌های آینده کمک کنند تا امتیازات بیشتری به دست بیاوریم.هافبک گل‌گهر در مورد ادامه کار این تیم در لیگ برتر گفت:‌ ما پنج بازی داریم که برایمان حکم مرگ و زندگی دارد. کار سختی داریم اما امیدوارم همانطور که بچه‌ها تمرکزشان را در شرایط سخت حفظ کردند و توانستیم مقابل شاهین نتیجه خوبی بگیریم، در بازی‌های آینده هم همین روند حفظ شود تا بازهم نتیجه بگیریم و در لیگ برتر بمانیم.وی در مورد بازی مقابل ماشین‌سازی در تبریز اظهار داشت: سه سال در تبریز بودم. خاطرات خوبی از این شهر و ماشین‌سازی دارم. با اینکه این بار روبروی آنها قرار می‌گیرم اما خیلی خوشحالم به تبریز برمی‌گردم و برگشتن به این شهر حس خوبی دارد. امیدوارم یک بازی با کیفیت ببینم و هر تیمی که استحقاقش را دارد برنده شود.زنده‌روح در مورد استعفا و برگشت مجید جلالی به گل‌ گهر عنوان کرد: وظیفه ما این است که کارمان را به خوبی انجام بدهیم. این تصمیمی بوده که مدیران باشگاه گرفته‌اند و ما هم تابع تصمیمات آن‌ها هستیم.انتهای پیام/
به گزارش خبرگزاری فارس، نشریه «موندو دپورتیوو» اسپانیا خبر داد بارتامئو، رئیس بارسلونا لیونل مسی، کاپیتان آبی-اناری ها را به چالش کشیده و می خواهد در فصل آینده هم به ستین اعتماد کند.شکست هفته اخیر بارسلونا مقابل اوساسونا و قهرمانی رئال مادرید در لالیگا صدای مسی را درآورد. کاپیتان بارسلونا به عملکرد تیم از زمان آمدن ستین به تیم انتقاد کرد و وضعیت بارسلونا را بد توصیف کرد.اما گزارش ها حاکی از آن است بارتامئو می خواهد در سمت ریاست بماند و ستین را در فصل آینده ابقا کند که نوعی مخالفت با اظهارات اخیر لیونل مسی و بقیه تیم است.قرار شد سه شنبه آینده جلسه ای سرنوشت ساز با ستین برگزار شود. رئال مادرید هفته اخیر با پیروزی مقابل ویارئال قهرمانی اش در فصل 2019-2020 جشن گرفت.انتهای پیام/
"به گزارش خبرگزاری فارس، محمد فنایی در خصوص اشتباهات اخیر داوری اظهار داشت: در کشور ما مردم به فوتبال علاقمند هستند و متأسفانه آن را احساسی دنبال می کنند. اگر به واقعیت های فوتبال پی ببرند، می توانیم بسیاری از مشکلاتمان را حل کنیم. من به طرفداران و تیم هایی که هزینه می کنند، حق می دهم؛ اما قوانین درستی نداریم و قراردادهایی که با بازیکنان می بندیم، ناقص است.وی ادامه داد: در فوتبال ما بازیکنان هر چقدر هم تخلفات فنی و اخلاقی کنند که به ضرر تیمشان است، متأسفانه تیم ها هزینه های مالی را می دهند و این یک عیب بزرگی است که بازیکنان ما را به سمت اعتراض می کشاند یا از چارچوب مسئولیتشان دور می کند. متأسفانه مدیریت فوتبالمان به خصوص در سیستم باشگاهی بسیار ضعیف است. مسئولیت اصلی کادرهای فنی تیم ها این است که مدیریت روی نیمکت های خودشان را داشته باشند تا بازیکنان با خیال راحت بازی کنند.فنایی در گفت و گو با با برنامه ""صبح و ورزش"" رادیو ورزش در پاسخ به این سوال که پیشنهاد شما برای 5 هفته باقیمانده از لیگ برتر چیست، بیان کرد: اشتباهات تمام شدنی نیست. کمیته داوران باید دور هم جمع شوند؛ بررسی کنند و برای بازیهایی که حساسیت خاص دارند، از داوران باتجربه استفاده کنند؛ سپس برای آسیب شناسی اشتباهات داوری و نظارت بر کار داوری برنامه ریزی کنند.این کارشناس داوری تأکید کرد: داوران عمداً یک کارها را انجام نمی دهند. همه باید کمک کنند و فدراسیون تمرکزش را روی بحث داوری بگذارد؛ زیرا اگر فدراسیون صدمه ای هم می خورد بیشتر از بحث داوری است.انتهای پیام/"
به گزارش خبرگزاری فارس، تیم فوتبال آ.اس رم دوشنبه در حساس ترین دیدار در هفته سی و چهارم سری آ ایتالیا میزبان اینتر است.پائو لوپز، گلر رم پیش از این دیدار حساس در مصاحبه با سایت رسمی باشگاه رم، گفت: تمرکز و استفاده از فرصت ها دو نکته مهم و تعیین کننده در بازی با اینتر خواهد بود. هدف اصلاح اشتباهاتمان پیش از این دیدار سخت است.وی افزود: اینتر تیم قدرتمندی است و بازیکنان خوبی در خط حمله دارد. ما در این بازی نیاز داریم که در خط دفاع تمرکز زیادی داشته باشیم. رسیدن به پیروزی در این بازی اصلا آسان نیست و باید با تمام قوا وارد بازی شویم.رم اکنون با 57 امتیاز در رده پنجم قرار دارد. اینتر هم با 71 امتیاز در رده دوم نزدیکترین تعقیب کننده یوونتوس صدرنشین است.انتهای پیام/
به گزارش خبرگزاری فارس، نشریه «توتو اسپورت» تورین خبر داد باشگاه پاری سن ژرمن از جذب کالیدو کولیبالی، مدافع سنگالی ناپولی در تابستان کناره گیری کرد.کولیبالی در سال 2014 به ناپولی آمد و از آن موقع یکی از بهترین مدافعان سری آ به شمار می آید. مدافع سنگالی با عملکرد درخشانش مشتریان زیادی پیدا کرده است.پاری سن ژرمن، سیتی و لیورپول از مشتریان اصلی کولیبالی هستند. پاری سن ژرمن اخیر تصمیم خود را تغییر داد و از رقابت با سیتی و لیورپول برای جذب این مدافع آفریقایی کناره گیری کرد.سیتی آماده پرداخت 83 میلیون یورو برای جذب این بازیکن است. البته ناپولی با وجود شرایط کرونا قصد دارد 100 میلیون یورو در ازای فروش کولیبالی به جیب بزند. قرارداد این بازیکن با تیم ایتالیایی تا سال 2023 اعتبار دارد.انتهای پیام/
به گزارش خبرگزاری فارس، در روزهای اخیر شایعه علاقه باشگاه بایرن مونیخ برای به گزینش «دیگو کارلوس» خبرهای در رسانه ها انتشاریافت.اکنون خبر می رسد در راه جذب این بازیکن، تیم آلمانی تنها نیست و رقبای سرسختی دارد.طبق نوشته روزنامه گاردین، لیورپول، قهرمان فصل جاری لیگ برتر و تاتنهام هاتسپر نیز به طور جدی جریان همکاری با مدافع 27 ساله سویا را دنبال می کنند.به همین دلیل مثلث رقابت بین این 3 تیم برای شکار کارلوس بوجود آمده است.مدافع برزیلی در فصل جاری در 40 بازی برای تیمش در مسابقات مختلف به میدان رفت و 2 گل زده است.سایت ترانسفرمارکت ارزش وی را 32 میلیون یورو تخمین زده است.انتهای پیام/
به گزارش خبرگزاری فارس، «ماریو گوتسه» امکان دارد فصل بعد در لالیگا به میدان رود و برای تیم سویا بازی کند.طبق اعلام اسکای اسپورت گلزن 28 ساله از چند روز قبل وارد فاز گفت وگو با تیم اسپانیایی شده است.گوتسه 2 هفته قبل بعد از اتمام قراردادش با تیم بورسیادورتموند، از طریق فاضلی، مدیر برنامه ایرانی اش رایزنی با تیم های دیگر از جمله هرتابرلین را آغاز کرد.او در آکادمی دورتموند رشد کرد و به جز مقطعی 3 ساله که به بایرن مونیخ رفت، در همه سال ها برای زنبورهای وستفالن بازی کرد.گوتسه در فینال جام جهانی 2014 زننده تک گل بازی آلمان و آرژانتین و عامل قهرمانی تیم کشورش بود.انتهای پیام/
به گزارش خبرگزاری فارس، بعد از مدت ها انتشار شایعات مختلف، «خورخه ژسوس» به بنفیکا بازگشت. این خبر را باشگاه پرتغالی تایید کرد.مربی 65 ساله در یک فصل گذشته مسئولیت تیم فلامنگو برزیل را برعهده داشت. اما به خاطر اختلاف با مدیریت باشگاه برزیلی و خواسته بنفیکا، حاضر شد به تیم سابقش بازگردد.ژسوس 65 ساله در سال های 2009 تا 2015 هدایت تیم پرتغالی را در اختیارداشت. تحت هدایت او تیم قدیمی شهر لیسبون 3 مرتبه قهرمان لیگ حرفه ای پرتغال شد.همینطور یک قهرمانی جام حذفی و 4 مقام قهرمانی سوپرلیگ در کارنامه این مربی صاحب نام به چشم می خورد.انتهای پیام/
به گزارش خبرگزاری فارس، ایوان زامورانو، مهاجم سابق تیم ملی شیلی و عضو باشگاه رئال مادرید معتقد است که خامس رودریگس، ستاره کلمبیایی کهکشانی ها باید این تیم را ترک کند.زامورانو در مصاحبه با نشریه «مارکا» گفت: خامس یکی از پدیده های فوتبال دنیاست اما او در این فصل فرصت لازم برای عرض اندام در ترکیب رئال مادرید پیدا نکرد. او می تواند در فوتبال اروپا در هر باشگاه دیگری مفید باشد.وی افزود: خامس باید به مبارزه خود ادامه دهد. وقتی در رئال مادرید فرصتی برای عرض اندام پیدا نمی کند و باید از این تیم جدا شود و به تیم دیگری برود. او بازیکنی در سطح بالا است و می تواند همچنان به درخشش خود  ادامه دهد.زامورانو از سال 1992 تا 1996 برای رئال مادرید بازی کرد. مهاجم شیلیایی برای کهکشانی ها در 4 سال 137 بازی انجام داد و 77 گل به ثمر رساند.انتهای پیام/
به گزارش خبرگزاری فارس، کمیته برگزاری بازی‌های المپیک توکیو در نظر دارد 23 جولای (2 مرداد) با انتشار پیام ویدئویی یکسال مانده به المپیک را یادآوری کند.این پیام ساعت 20 روز 23 جولای (زمان و تاریخ افتتاحیه توکیو) در استادیوم المپیک منتشر خواهد شد.جزئیات محتوای این پیام هنوز اعلام نشده اما قرار است پیام‌های سپاس ورزشکاران در این ویدئو منتشر شود.به دلیل شیوع ویروس کرونا، این مراسم بدون حضور مردم برگزار می‌شود اما قرار است به صورت زنده از کانال المپیک پخش شود.انتهای پیام/
به گزارش خبرگزاری فارس، بایرنی ها در فصل آینده مانوئل نویر، کاپیتان و گلر بزرگ خود را به عنوان مرد شماره یک در اختیار خواهند داشت. آلکساندر نوبل که خرید زمستانی سرخ پوشان بود نیز به عنوان ذخیره در مسابقات حضور خواهد داشت.در این حال کریستیان فروختل و رون توربن هوفمان، 2 گلر 20 ساله و ذخیره کاملا غیر فعال خواهند شد.طبق اعلام کیکر، سیاست مونیخی ها قرض دادن این گلرها به منظور تجربه اندوزی به تیم های دیگر است.فروختل احتمالا به تیمی خارج از بوندس لیگا برای یک یا دو فصل قرض داده خواهد شد. هوفمان نیز به احتمال زیاد به عنوان بازیکن قرضی در اختیار تیم کارلسروهه قرار خواهد گرفت.انتهای پیام/
به گزارش خبرگزاری فارس، حمید بنی تمیم در خصوص گزارش مالی فدراسیون کشتی اظهار داشت: رقم بدهی های بجا مانده از فدراسیون های قبل، ۹ میلیارد بوده و نمی دانم مسئولان فدراسیون چه اصراری بر اعلام رقم شصت میلیاردی دارند.وی افزود: بانک پاسارگاد در بیش از چهار سال حضور، بصورت کامل از کشتی حمایت کرد و رقم پرداختی آنها به ما چیزی حدود چهار تا پنج میلیارد در سال البته به استثنای بحث ساخت آکادمی بود. این مبلغ به غیر از هزینه های جانبی شامل اهدای پاداش به مدال آوران رویدادهای مهم و مشارکت در صندوق سرمایه گذاری و ... بود. اینکه بیایند و بگویند علیرغم انصراف بانک درآمد بیشتری داشته‌ایم، واقعیت نیست چون اصلا برنامه ای برای درآمد نداشته‌و همه درآمد از محل کمک های وزارت ورزش و کمیته المپیک بوده که به آن درآمد نمی گویند؛ بلکه می گویند «کمک». البته کار خوبی کردید و در این شرایط کرونایی توانسته‌اید بخشی از بدهی ها را پرداخت کنید اما وقتی جایی برای خرج ندارید، این به معنای درآمد نیست.نایب رئیس پیشین فدراسیون کشتی تصریح کرد: گزارش مالی ارائه شده مبنی بر پرداخت سی و یک میلیارد از بدهی فدراسیون طی یکسال گذشته جای سوالات فراوانی دارد. حوصله و نیازی به پرداختن به این موضوع نیست اما بند بند این گزارش مالی که قبل از ارائه به مجمع هم آماده رسانه ای شدن شده بود، جای ایراد دارد. بطور مثال بندی که در آن اعلام شده بدهی بیش از 9 میلیاردی شرکت توسعه و تجهیز پرداخت شده، موردی است که همه ما می دانیم که دریافت و پرداختی در این مورد میان فدراسیون ها و شرکت توسعه وجود ندارد. این موضوع بر اساس حساب های درون سازمانی در وزارت ورزش پیگیری می شود. یعنی اصلا بدهی به این عنوان و معنی عمومی اش وجود ندارد که بخواهد پرداخت نقدی از سوی فدراسیون ها به شرکت توسعه صورت گیرد. چه کسی تا حالا شنیده وزارت ورزش از فدراسیون زیر مجموعه اش پول گرفته که اینجا گفته شده بدهی پرداخت کرده اند؟ سه سال پیش صورتجلسه میان فدراسیونها و شرکت توسعه در این باره تنظیم شد که احتمالا همان دارد در حساب های فیما بین وزارت، شرکت توسعه و فدراسیون ها ادامه می یابد.وی خاطرنشان کرد: در مورد پرداخت مطالبات 10 سال گذشته داوران نیز بخشی با گرفتن رضایت کتبی از داورها پرداخت نشده است؛ درست کاری که با کارگران و کارمندان دیگر نیز صورت گرفته. اینکه به کارگر بگویی اگر بخواهی بمانی باید درصدی از سنواتت را ببخشی و گرنه برو، این تسویه حساب نیست. کدام سازمان سنوات کارگران و کارمندانش را جز بدهی جاری اش می آورد؟ از همه بدتر اینکه این بندگان خدا الان با حقوق یک تازه کار، مجبور به عقد قرار داد جدید شده اند. ما چون ابزار قدرت داریم نباید به زیردستان سازمانی مان اجحاف کنیم.بنی تمیم تاکید کرد: کاسته شدن از مبلغ طلب و پرداخت دیون، آنهم کمتر از حد واقعی در چند مورد دیگر از این سی و یک میلیارد اعلامی نیز وجود داشته است. بطوری که رقم کمتری از اصل طلب پرداخت شده اما در دیون، مبلغ اصلی ذکر شده است. اگر بند بند این گزارش سی و یک میلیاردی به دقت بررسی شود رقم نهایی پرداختی نیمی از این مبلغ عنوان شده نیز نیست. که آن مبلغ هم بخشی مربوط به بدهی و بخشی هم مربوط به سایر هزینه هاست. وقتی کشتی بخاطر کرونا هیچ برنامه ی شامل اعزام به مسابقات برون مرزی و یا برگزاری اردوها ندارد، بالطبع فرصت خوبی است با دریافتی های خوبی که از وزارت ورزش و کمیته المپیک داشته و دارد، به اضافه دریافتی از دولت این مقدار دیون را پرداخت کند. اما انتظار اینست که گزارش واقعی داده شود. درست مثل شصت میلیارد عنوان شده برای رقم بدهی ها که غیر واقعی است و همه می دانند بیش از دو سوم بحث مالیاتی است و مشمول بخشودگی و تخفیف و تقسیط است. رقم واقعی بدهی فدراسیون کشتی به اشخاص تا پایان دوره سرپرستی نعمتی مجموعا نه میلیارد تومان بوده است.بنی تمیم خاطرنشان کرد: با توجه به این حجم پایین برنامه ها و اقدامات و جذب نکردن اسپانسر در سال ۹۸ به اذعان خود سایت فدراسیون، حتما رقم کمک های دولتی اینقدر خوب بوده که در یکسال این بدهی ها پرداخت شده و امیدوارم فدراسیون بتواند با جذب اسپانسر، درآمد بالاتری نیز داشته باشد.انتهای پیام/
وحید انصاری در گفت وگو با خبرنگار ورزشی خبرگزاری فارس در رابطه با لیگ کشور آذربایجان اظهار داشت : لیگ آذربایجان جزو لیگ های اروپا محسوب می‌شود و همین موضوع باعث شده طی سالیان گذشته بازیکنان خوبی از ایران در این لیگ به میدان بروند. در لیگ فوتسال آذربایجان چند تیم بسیار خوب حضور دارند که از بازیکنان ایرانی نیز بهره می  برند.وی ادامه داد: جمهوری آذربایجان برای تقویت تیم ملی خود نیز از چند بازیکن ایرانی استفاده می‌کند تا در مسابقات ملی عملکرد بهتری داشته باشد، تمام این بازیکنان با تلاش و کوشش به چنین جایگاهی رسیده‌‌اند اما متاسفانه عده‌ای از جوانان به واسطه دلال ها و با پرداخت مبالغی برای حضور در یک تیم به آذربایجان آمده‌‌‌اند که کلاه سرشان رفته است. من توصیه می‌کنم مراقب دلال‌‌‌های فوتسال باشند.بازیکن ایرانی شاغل در لیگ آذربایجان افزود: در آذربایجان دو لیگ وجود دارد که در یکی بازیکنان لژیونر اجازه فعالیت دارند و در لیگ دیگر فعالیت لژیونر ممنوع است.در یکی از دو لیگ  آذربایجان که بازیکنان لژیونر در آن حضور دارند برخی از ایرانی‌‌‌ها میلیون‌ها تومان هزینه کردند تا به میدان بروند. این کار اشتباهی است چون این بازیکنان هیچ جایی دیده نمی‌شوند و پیشرفتی هم برایشان وجود ندارد. برخی از بازیکنان زندگی خود را برای بازی کردن در این لیگ‌های سطح پایین از دست داده‌اند و سر آن ها کلاه رفته است، این لیگ‌‌ها سطح بسیار پایینی دارند و با لیگ برتر آذربایجان بسیار تفاوت دارد و قابل قیاس نیست.انصاری تصریح کرد: باشگاه‌های سطح بالای جمهوری آذربایجان برای جذب بازیکن مستقیم با استفاده از مدیر برنامه‌های رسمی اقدام می‌کنند و کسی با پول نمی‌تواند در لیگ برتر بازی کند، امیدوارم بازیکنان جوان با تصمیم اشتباه، زندگی خود را نابود نکنند و با تلاش به دنبال موفقیت باشند. مسئولین کشور آذربایجان بدنبال این هستند که افرادی که از بازیکنان پولی دریافت می‌کنند را دیپورت کنند.انتهای پیام/
به گزارش خبرگزاری فارس، به نقل از نشریه «الریاضیه» عربستان، مارسلو بینیرو، مدیربرنامه کارلوس ادواردو، ستاره برزیلی الهلال اعلام کرد با وجود پیشنهادهای متعدد از حاشیه خلیج فارس اما او دوست دارد در الهلال بماند.مدیر برنامه ستاره برزیلی، گفت: به احتمال خیلی زیاد ادواردو در فصل آینده در الهلال می ماند. اگر به توافق نرسیم به یکی از لیگ های حاشیه خلیج فارس می رود.الهلال یکی از رقبای شهرخودرو در مرحله گروهی لیگ قهرمانان آسیا 2020 است. بازی رفت این دو تیم با نتیجه 2 بر صفر به نفع تیم سعودی به پایان رسید.انتهای پیام/
به گزارش خبرنگار ورزشی خبرگزاری فارس، یدالله جهانبازی درباره شائباتی که درباره شرط بندی محمدحسین ترابیان داور بازی ذوب آهن و ماشین سازی در فضای مجازی مطرح شده است، اظهار داشت: هر داوری سعی دارد به بهترین شکل و سالم قضاوت کند و هیچ نقطه ضعفی نداشته باشد. تیم داوری دیدار ذوب آهن و ماشین سازی اشتباهاتی به ضرر میزبان انجام داد. در خیلی بازی ها هم ذوب آهن از داوری سود برده است.وی افزود: شاید در قضاوت اشتباهی باشد اما جامعه داوری ما به صداقت و پاکی معروف است. اشتباهات تیم داوری بازی ذوب آهن تنها به خود داور برنمی گردد. در دقیقه 35 کمک داور دوم گل سالم ذوب آهن را آفساید گرفت که خود ترابیان نقشی در آن نداشت اما در بحث گل دوم باید بگویم همانگونه که در فیلم مشخص است، داور دستش را به سمت وسط زمین و اعلام گل حرکت می دهد اما در آن صحنه هم کمک داور اول از طریق گوشی به ترابیان گفت مهاجم ذوب آهن خطای هند کرده و داور هم گل را مردود کرد.ناظر داوری دیدار ذوب آهن و ماشین سازی ادامه داد: خود ترابیان چنین اشتباهاتی انجام نداده بلکه مجموعه داوری اتفاق هایی را رقم زده اند که به ضرر ذوب آهن شده است. اگر بخواهم درباره بحث بنگاه های شرط بندی صحبت کنم، باید بگویم داوران از این موضوع مستثنی هستند و به آنها ارتباط ندارد.جهانبازی تصریح کرد: داوران ما پاک هستند و سعی می کنند قضاوت خوبی انجام بدهند. به هر حال داور یک روز خوب و یک روز بد دارد. دیدار ذوب آهن و ماشین سازی هم شب بد ترابیان و کمک هایش بود. بازهم تاکید می کند شرط بندی در جامعه داوری ما وجود ندارد.وی درباره اینکه چرا سیستم VAR به کمک داوری کشورمان نمی آید، توضیح  داد: این سیستم هزینه های خاص و بالایی دارد. فدراسیون باید تدبیری به کار بگیرد تا از فصل آینده VAR وارد لیگ شود تا حرف و حدیث هایی که پشت داوران ما به دلیل اشتباهاتشان پیش می آید، به حداقل برسد و تیم ها ضرر نکنند. با استفاده از سیستم کمک داور ویدیویی چنین صحبت هایی مطرح نمی شود.پیشکسوت داوری کشورمان درباره احتمال محرومیت محمد حسین ترابیان پس از برگزاری جلسه امروز کمیته داوران فدراسیون فوتبال با مهدی نبی گفت: کمیته داوران باید فیلم  بازی را بازبینی کند و اگر اشتباهات ترابیان ثابت شود، بی شک وی محروم می شود.انتهای پیام/
به گزارش خبرگزاری فارس و به نقل از روابط عمومی فدراسیون ملی ورزش های دانشگاهی، مسابقات بازی‌های الکترونیک دانشجویان جهان eSport در رشته فیفا 20، با حضور 32 شرکت‌کننده در قسمت آقایان و 12 شرکت کننده در بخش بانوان از بیش از 30 دانشگاه از سراسر جهان در 8 روز رقابت شدید آنلاین برگزار و با نایب قهرمانی نماینده کشورمان به پایان رسید.در دیدار نهایی مسیح محافظت‌کار مقابل نماینده عمان قرار گرفت که طی یک مسابقه نزدیک و پایاپای، هر بازیکن برنده یک مسابقه شدند و بازی 2 بر 2 مساوی شد تا در نهایت کار به گل طلایی بکشد. در وقت اضافه، نماینده کشورمان با بدشانسی گل طلایی را دریافت کرد و در عین شایستگی به مقام نایب قهرمانی جهان دست یافت و نماینده کشور استرالیا سوم شد.پریا معارفی هم در بخش بانوان حضور داشت که توانست از گروه خود صعود کند و علی رغم بازی های خوب، موفق به کسب مقام نشد.انتهای پیام/
به گزارش خبرگزاری فارس، سایت «فوتبال ایتالیا» خبر داد سباستیانو اسپوزیتو، مهاجم 18 ساله اینتر مشتریان زیادی پیدا کرده و 3 باشگاه سری آ پشت در منتظر چراغ سبز نراتزوری برای  فروش این بازیکن هستند.اسپوزیتو عملکرد خوبی در ترکیب اینتر داشته و کونته به این بازیکن جوان اعتمادی زیادی دارد. به همین خاطر مسئولان نراتزوری قصد دارند قرارداد این مهاجم 18 ساله را تمدید کنند.البته باشگاه های پارما، بولونیا و سمپدوریا پیشنهاد خود را به این بازیکن جوان اینتر ارائه کردند. اسپوزیتو در این فصل از سری آ 12 بازی انجام داده و یک گل برای تیمش به ثمر رسانده است.انتهای پیام/
به گزارش خبرگزاری فارس، رودی گارسیا، سرمربی لیون فرانسه درباره سختی بازگشت برگشت مقابل یوونتوس در مرحله یک هشتم نهایی لیگ قهرمانان اروپا صحبت کرد.گارسیا در مصاحبه با سایت «کالچو مرکاتو» ایتالیا، گفت: اولویت ما در شرایط کنونی فینال جام حذفی فرانسه است. بعد از این بازی حساس به دیدار با یوونتوس و راهیابی به مرحله بعد فکر می کنیم. یوونتوس این روزها در دوران اوج نیست و در سری آ با سختی هایی مواجه شده اما با این وجود در آستانه قهرمانی در اسکودتو قرار دارد.وی افزود: بیانکونری موفق شد بازی باخته مقابل آتالانتا را مساوی کند و لاتزیو را کنار بزند. بانوی پیر این روزها به آرامی در حال رسیدن به قهرمانی دیگری در سری آ است و این نشان دهنده توانایی بازیکنان یووه است.لیون در بازی رفت موفق شد با نتیجه یک بر صفر مقابل یوونتوس به پیروزی برسد. این تیم باید در فینال جام حذفی فرانسه به مصاف پاری سن ژرمن برود.انتهای پیام/
به گزارش خبرگزاری فارس، دیوید بکام در مصاحبه ای با سایت آرژانتینیTELE عنوان کرد هیچ بازیکنی به سطح و کیفیت لیونل مسی نخواهد رسید.کاپیتان اسبق سه شیرها که اکنون مدیر باشگاه اینترمیامی آمریکاست، گفت:غیرممکن است هیچ بازیکن دیگری به سطحی که تاکنون مسی در فوتبال نشان داده، برسد.وی افزود: مسی در کلاس فوتبالش، برتر است و نظیر ندارد.بازیکنی حتی نزدیک به او هم نیست.کریستیانو رونالدو عالی است اما او هم به سطح مسی نمی رسد.در این مصاحبه اسطوره 45 ساله انگلیسی ها اظهارداشت که پسرانش فوتبال لیونل مسی بیشتر را بر بازی پدرشان ترجیح می دهند.انتهای
به گزارش خبرگزاری فارس، توماس باخ رئیس کمیته بین‌المللی المپیک (IOC) در نشست شب گذشته سالیانه این سازمان اعلام کرد هنوز خیلی زود است بدانیم به دلیل شیوع کرونا، بازی‌های به تعویق افتاده توکیو چگونه به نظر می‌رسد.صد و سی و ششمین نشست سالیانه IOC عصر روز گذشته به صورت ویدئو کنفرانس برگزار شد و برنامه بازی‌های توکیو به تصویب رسید.باخ هشدار داد وضعیت بی سابقه سلامتی به معنای سناریوهای مختلف بوده که در فرمت بازی‌های توکیو مورد توجه قرار گرفته است.رئیس IOC عنوان کرد: با توجه به گزارشاتی که کمیته برگزاری توکیو و کمیسیون هماهنگی ارائه کرده، آنها اشاره‌هایی به کارهای صورت گرفته داشتند اما در این وضعیت شما جزئیاتی ندارید. امروز نمی‌توان راه حلی پیدا کرد، این انتظار بیش از حد زیادی است.مراسم افتتاحیه المپیک توکیو اول مرداد سال آینده برگزار می‌شود.باخ تاکید کرد حضور کم تعداد تماشاگران در این مراسم یکی از سناریوهاست.رئیس IOC خاطرنشان کرد: این موضوع با محدودیت‌های سفر و شرایط قرنطینه ارتباط دارد. البته خیلی زود است در این باره حرف بزنیم. ما دوست داریم استادیوم را پر از تماشاگر ببینیم و این فرصت را به آنها بدهیم با تجربه المپیک زندگی کرده و ورزشکاران را حمایت کنند. این موضوع نخستین نکته‌ای است که روی آن کار می‌کنیم.بازی‌های المپیک زمستانی 2022 پکن 6 ماه بعد از بازی‌های توکیو برگزار می‌شود. توماس باخ براین باور است پکن می‌تواند از تجربیات توکیو بهره‌مند شود.وی یادآور شد: با توجه به فاصله کوتاهی که بین بازی‌های المپیک توکیو و پکن وجود دارد، توکیو می‌تواند به دلیل آگاهی‌های بیشتر به پکن کمک کند.انتهای پیام/
به گزارش خبرگزاری فارس، نشریه «آبولا» پرتغال خبر داد باشگاه السد قطر با درخواست ژاوی هرناندز، کاپیتان سابق بارسلونا و سرمربی کنونی اش به دنبال جذب جان کینیدی، هافبک 18 ساله فلومیننزه برزیل است.السد یکی از رقبای سپاهان در مرحله گروهی لیگ قهرمانان آسیا 2020 است. بازی رفت این دو تیم با نتیجه 3 بر صفر به نفع شاگردان ژاوی به پایان رسیده بود.السد هفته گذشته قرارداد اکرم عفیف، مرد سال آسیا 2019 را برای مدت 5 سال تمدید کرد. همچنین ژاوی هم قراردادش را برای فصل آینده با این تیم قطری تمدید کرد.انتهای پیام/
به گزارش خبرگزاری فارس، در روزهای اخیر شایعه ای در فوتبال برزیل شنیده شد مبنی بر این که «مارچلو گالاردو» آرژانتین را ترک می کند تا هدایت تیم فلامنگو را برعهده گیرد.طبق گزارش رسانه های برزیلی، گالاردو 44 ساله گزینه مدیریت باشگاه برای جانشینی «خورخه خسوس» بوده است اما این خبر را خوان باروش مدیر برنامه اش تکذیب کرد.باروش در مصاحبه با اوگلبو گفت: گالاردو به فلامنگو نمی رود چون هیچ تماس و مذاکره ای با آن نداشته است.این مقام افزود گالاردو همچنان در آرژانتین اقامت دارد و تا به این لحظه با پیشنهاد هیچ تیمی مواجه نشده است.گالاردو که در سال های 1994 تا 2003 برای تیم آرژانتین 44 بازی کرد و 13 گل زد، از سال 2011 به مربیگری روی آورد.او تاکنون مربی تیم های ناسیونال و ریورپلات بوده است.انتهای پیام/
به گزارش خبرگزاری فارس و به نقل از فدراسیون جهانی تکواندو، برای اطمینان از پیشرفت تکواندو، فدراسیون جهانی دوره های مربیگری آنلاین به میزبانی انگلیس، چین و گواتمالا برگزار کرد که هر یک از دوره ها 2 روزه بود.انجمن تکواندو انگلیس نخستین دوره را 16 و 17 تیرماه با حضور 71 نفر از 19 انجمن ملی عضو از جمله نمایندگان هر 5 قاره برگزار کرد. سپس، انجمن چین 18 و 19 تیر ماه و انجمن گواتمالا در 21 و 22 تیر ماه با حضور 40 شرکت کننده از 9 کشور، این دوره را برگزار کردند.ارائه جلسات محافظت، ضددوپینگ، کد پزشکی و موارد اضطراری، مدیریت بازیها و معرفی دنیای تکواندو، دروس تدریس شده بود که بعد از این، از شرکت‌کنندگان آزمون کتبی گرفته شد.مربیانی که این دوره را با موفقیت پشت سر بگذارند، از سال 2021 مجوز مربیگری در سطح یک تکواندو جهانی را خواهند داشت.قرار است تا آبان ماه امسال 19 دوره دیگر در سطح‌های 1 و 2  به میزبانی فدراسیون‌های کشورهای اروپایی، آسیایی و اقیانوسیه برگزار شود.برای دیدن برنامه دوره های صدور گواهینامه مربیان بین المللی WT آنلاین اینجا کلیک کنیدانتهای پیام/
به گزارش خبرگزاری فارس، باشگاه النصر عربستان بعد از یک ماه مذاکره با عبدالفتاح عسیری، ستاره تیم ملی این کشور و عضو باشگاه الاهلی در نهایت برای جذب این بازیکن به توافق رسید.النصر که یکی از رقبای سپاهان در مرحله گروهی لیگ قهرمانان آسیا 2020 است برای به خدمت گرفتن این بازیکن 24 میلیون ریال( تقریبا144 میلیارد تومان) هزینه کرد.البته این تنها خرید النصر نبود چون با عبدالعزیز العلاوی، مدافع باشگاه اُحُد قراردادی 3 ساله امضا کرد. شاگردان قلعه نویی بعد از ایام کرونا در اولین بازی در تاریخ 25 شهریور به مصاف این تیم متمول سعودی می روند.انتهای پیام/
به گزارش خبرگزاری فارس، تیم فوتبال الدحیل در دومین دیدار تدارکاتی خود قرار است امروز (شنبه) به مصاف تیم دسته اولی الخریطیات برود.الدحیل یکی از رقبای پرسپولیس در مرحله گروهی لیگ قهرمانان آسیا 2020 است. همچنین الخریطیات در این فصل پژمان  منتظری، مدافع سابق استقلال را در ترکیبش دارد.بازی رفت پرسپولیس با الدحیل در دوحه با نتیجه 2 بر صفر بع نفع تیم قطری به پایان رسیده بود.انتهای پیام/
به گزارش خبرگزاری فارس، دادگاه حکمیت ورزش جهان (CAS) دوشنبه هفته قبل حکم 2 سال محرومیت منچسترسیتی را به خاطر رعایت نکردن اخلاق ورزشی در معاملات مالی را برداشت و باشگاه انگلیسی را محکوم نکرد اما ژوزه مورینیو همچنان بر تخلف سیتیزن ها تاکید دارد و «آبی های آسمانی» را مورد انتقاد قرار می دهد.سرمربی پرتغالی تاتنهام هاتسپر به همین خاطر به گاردین گفت: ظاهرا برای یکسری باشگاه ها انجام این کارها راحت است. باشگاه هایی مثل منچسترسیتی قوانین را راحت زیر پا می گذارند. فیرپلی مالی را فراموش می کنند. هزینه گزافی را می پردازند. هر کاری هم دلشان بخواهد، می کنند. بازیکنان خوب زیادی می گیرند و در نهایت محکوم نمی شوند.وی افزود: در این حال کار برای دیگر باشگاه ها پیچیده تر می شود. آنها موظف می شوند که قوانین را رعایت کنند. آنها مجبورند قانون را رعایت کنند اما دیگران نه. و این کار را برای تیم های دیگر بسیار سخت می کند.منچسترسیتی بعد از کنارگذاشته شدن رای محکومیتش که توسط یوفا اعلام شده بود، به جای 30  ملزم به پرداخت 10 میلیون یورو جریمه نقدی شد.انتهای پیام/
به گزارش خبرگزاری فارس، نشریه «الاتحاد» امارات خبر داد باشگاه الوحده به دنبال جذب پابلو مالدینی، مدافع برزیلی فلامینگو است تا خط دفاعش در لیگ قهرمانان آسیا تقویت کند.مدافع 20 ساله با الوحده به توافق رسیده و به صورت قرضی برای مدت یک فصل راهی این تیم می شود. الوحده یکی از رقبای استقلال در مرحله گروهی لیگ قهرمانان آسیا 2020 است.شاگردان مجیدی در اولین بازی خود بعد از ایام کرونا در تاریخ 24 شهریور برگزار می شود.انتهای پیام/
به گزارش خبرگزاری فارس، «پل پوگبا» بازهم پیراهن سرخ تیم الدترافوردی را به تن خواهد کرد و همچنان یک منچستری خواهد ماند.هافبک تکنیکی که در ماه های گذشته شایعه خروجش از تیم پرافتخار لیگ برتر به گوش رسید، طبق نوشته روزنامه سان، آینده اش را همچنان در منچستر می بیند.وی ظاهرا در گفت و گو با مدیریت باشگاه، به توافقات مهمی دست یافته و آنگونه که نشریه انگلیسی گزارش کرده، تا امضای قراردادی جدید با منچستر، فاصله اندکی دارد. قرارداد کنونی وی تا تابستان 2021 است.ستاره ای که با تیم ملی فرانسه قهرمان جام جهانی 2018 شد، در فصل جاری 16 مسابقه برای تیمش بازی کرده که یک گل زده و 4 پاس گل داده است.او بعد از سال های 2009 تا 2012 که برای منچستریونایتد به میدان رفت، از سال 2016 تاکنون دومین دوره حضورش را نزد تیم انگلیسی تا به امروز تجربه کرده است.انتهای پیام/
به گزارش خبرگزاری فارس، به نقل از سایت «sportsdaily» روسیه، انزور کاوازاشویلی، عضو کمیته انضباطی فدراسیون فوتبال روسیه معتقد است سردار آزمون و دزیوبا دو مهاجم زنیت به خاطر حرکت غیراخلاقیشان بعد از بازی با کراسنودار باید مجازات شوند.این عضو کمیته انضباطی فدراسیون روسیه، گفت: مجازات بر حسب درجه خطا بازیکن درنظر گرفته می شود. این اقدام این دو بازیکن خجالت آور بود. هر دو آنها اعمال بدی انجام دادند که در نهایت مدمدوف، رئیس زنیت درباره این حرکت مهاجمانش مصاحبه اشتباهی انجام داد.آزمون و دزیوبا دو هفته پیش بعد از پیروزی مقابل کراسنودار و مسجل شدن قهرمانی در رختکن تیم اقدامی غیراخلاقی و ناپسند انجام دادند که واکنش های بسیاری را در روسیه و کشورمان داشت.انتهای پیام/
به گزارش خبرگزاری فارس، فدراسیون عربستان این روزها در حال رایزنی است تا بازیکنان جدیدی که باشگاه های این کشور به خدمت گرفتند را در لیست لیگ قهرمانان آسیا 2020 قرار دهد.ابراهیم القاسم، دبیرکل فدراسیون عربستان در این زمینه در مصاحبه با نشریه «الریاضیه»، گفت: با کنفدراسیون آسیا برای اضافه کردن نام بازیکنان جدید 4 نمایندگان کشور در لیگ قهرمانان به لیستشان به توافق رسیدیم. منتظر حکم AFC هستیم تا این بازیکنان در لیست تیم ها قرار بگیرند.به گزارش فارس، با موافقت AFC با این درخواست سعودی ها رقبای پرسپولیس، استقلال، سپاهان و شهرخودرو (التعاون، الاهلی، النصر و الهلال) در لیگ قهرمانان آسیا 2020 تجدید قوا می کنند. قرار شد ادامه مرحله گروهی لیگ قهرمانان از تاریخ 24 شهریور آغاز می شود.انتهای پیام/
به گزارش خبرگزاری فارس، ایگور چوگاینوف، مدافع سابق تیم ملی روسیه و عضو باشگاه لوکوموتیو در مصاحبه با رسانه ها اعلام کرد سردار آزمون، مهاجم ایرانی زنیت بهترین بازیکن این فصل لیگ کشورش است.چوگاینوف در مصاحبه با سایت «اسپورت» روسیه گفت: دزیوبا و آزمون فصلی فوق العاده را پشت سرگذاشتند. آنها گل های زیادی را برای زنیت به ثمر رساندند اما اگر بخواهم یکی را انتخاب کنم، آزمون انتخاب من خواهد بود.وی افزود: بدون شک بهترین مربی این فصل هم سیماک، سرمربی زنیت است. زنیت در این فصل بدون هیچ افتی تا پایان فصل عمل کرد و این ویژگی بزرگی برای تیم و مربی اش است.چوگاینوف عنوان کرد:درست است او بازیکنانی توانمندی در اختیار دارد ولی پیش از این مانچینی و لوچسکیو با وجود ستاره های زیاد زنیت نتوانستند تیم را قهرمان کنند.انتهای پیام/
به گزارش خبرنگار ورزشی خبرگزاری فارس، به دلیل شیوع کرونا در جهان، با هماهنگی مقامات ژاپنی و کمیته بین المللی المپیک (IOC) بازی‌های توکیو یک سال به تعویق افتاد. این بازی ها قرار است اول مرداد سال آینده آغاز شود.روز جمعه صد و سی و ششمین نشست سالیانه کمیته بین‌المللی المپیک برگزار و جدول المپیک توکیو به روز شد. مسابقات در ۳۳ رشته ورزشی و ۳۳۹ ماده پیگیری می شود.بر این اساس افتتاحیه بازیها روز اول مرداد برگزار می شود. مسابقات سافت‌بال زنان و فوتبال مردان ۲ روز قبل از افتتاحیه آغاز خواهد شد.نخستین مدال المپیک در رشته تفنگ بادی ۱۰ متر زنان در تاریخ دوم مرداد توزیع خواهد شد.برنامه مسابقات تیراندازی با کمان به شرح زیر است:جمعه اول مرداد 1400ریکرو مقدماتی انفرادی زنان، ساعت ۹ تا ۱۱ریکرو مقدماتی انفرادی مردان، ساعت ۱۳ تا ۱۵شنبه 2 مردادمرحله یک هشتم میکس، ساعت ۹:۳۰ تا ۱۲:۰۵مراحل یک چهارم تا توزیع مدال، ساعت ۱۴:۱۵ تا ۱۷:۲۵یکشنبه 3 مردادمرحله یک هشتم تیمی زنان، ساعت ۹:۳۰ تا ۱۱:۰۵مراحل یک چهارم تا توزیع مدال، ساعت ۱۳:۴۵ تا ۱۷:۲۵دوشنبه 4 مردادمرحله یک هشتم تیمی مردان، ساعت ۹:۳۰ تا ۱۱:۰۵مراحل یک چهارم تا توزیع مدال، ساعت ۱۳:۴۵ تا ۱۷:۲۵سه شنبه 5 مردادمراحل یک سی و دوم و یک شانزدهم انفرادی مردان و زنان، ساعت ۹:۳۰ تا ۱۳:۲۵مسابقات این مرحله تا ۲۹ جولای ادامه دارد.جمعه 8 مردادیک هشتم انفرادی زنان، ساعت ۹:۳۰ تا ۱۱:۱۵مراحل یک چهارم تا فینال، ساعت ۱۴:۴۵ تا ۱۷:۲۰شنبه 9 مردادیک هشتم انفرادی مردان، ساعت ۹:۳۰ تا ۱۱:۱۵مراحل یک چهارم تا فینال، ساعت ۱۴:۴۵ تا ۱۷:۲۰به گزارش فارس، میلاد وزیری در حال حاضر تنها ورزشکار المپیکی تیراندازی با کمان است. مسابقات کسب سهمیه قرار است سال آینده ادامه پیدا کند.انتهای پیام/
به گزارش خبرگزاری فارس، کنفدراسیون فوتبال آسیا 5 روز پیش یک نظرسنجی به راه انداخت تا بهترین دروازه بان در لیگ قهرمانان آسیا 2018 را انتخاب کند.در لیست 5 نامزد کسب این عنوان نام علیرضا بیرانوند، دروازه بان سابق پرسپولیس حضور داشت که امروز(شنبه) با اتمام این نظرسنجی با کسب 89 درصد آراء به صورت قاطع به عنوان بهترین گلر انتخاب شد. با این خبر علیرضا بیرانوند با انتخاب شدن به تیم منتخب لیگ قهرمانان آسیا 2018 راه یافت.انتهای پیام/ا
به گزارش خبرگزاری فارس، تیم فوتبال وستهام شب گذشته در آخرین بازی از هفته سی و ششم لیگ برتر انگلیس میزبان واتفورد بود که با نتیجه 3 بر یک به پیروزی رسید.گل های میزبان در این را به ترتیب آنتونیو (6)، سوکک (10) و ریس (36) به ثمر رساندند. تنها گل واتفورد در این بازی را دی نی(49) به ثمر رساند. وستهام با این برد 37 امتیازی شد و به رده پانزدهم رسید. واتفورد هم با این باخت با 34 امتیاز در رده هفدهم ماند.انتهای پیام/
"به گزارش خبرنگار ورزشی خبرگزاری فارس، چندین سال است که نبود اسپانسر در فوتسال باعث مشکلات زیاد اقتصادی برای باشگاه‌ها شده و سطح پرداختی به بازیکنان را بسیار ناچیز کرده و اهالی این رشته را نگران کرده است.مشکلات اقتصادی و قراردادهای ناچیز در کنار رویای بازی کردن در خارج از کشور باعث شده که در دو سال گذشته بازیکنان به فکر خروج و حضور در لیگ‌های آسیا و اروپا باشند. رویای لژیونر شدن باعث شده تا افراد سودجو با دادن وعده و وعیدهای فراوان، اقدام به کلاهبرداری از بازیکنان کنند. کسانی هستند که خود را پیشکسوت می‌دانند و در خروج و تشویق بازیکنان جوان جهت لژیونر شدن های دروغین، نقش دارند. در پاره‌ی اوقات، مربیان و بازیکنانی که طعمه قرار گرفتند، تمام دارایی خود را در راه رسیدن به رویا‌ها از دست دادند و با سرافکندگی به کانون خانواده بازگشتند.طبق تحقیقات این خبرگزاری، سال گذشته حدود ۲۰ بازیکن لیگ برتری فوتسال به تیم‌‌های جمهوری آذربایجان پیوستند اما در این بین، افرادی سودجو به قصد لژیونر شدن و با ترفندهای مختلف، بازیکنان جوان را اغفال و به کشورهای آذربایجان، روسیه، ترکیه و... دعوت و سپس مبالغ هنگفتی از آنها دریافت و این بازیکنان را رها می‌‌‌کنند. در اتفاقی که در شش ماهه اخیر رخ داده، شخصی با شیوه‌هایی که در زیر می‌خوانید اقدام به کلاهبرداری از مربیان و بازیکنان جوان کرده است.* رویافروشی و کلاهبرداری با شبکه های مجازیاین شخص در پیج اینستاگرامش خود را به عنوان بازیکن اسبق تیم ملی فوتسال معرفی کرده؛ به طوری که حتی عکس‌هایی را با فوتوشاپ برای اثبات این ادعای دروغین، منتشر کرده است. وی عکس‌‌هایی از مدارس تیم‌های فوتبالی در ترکیه و عکس‌هایی از مربیان ترک تبار منتشر کرده و همزمان اقدام به فراخوان جذب بازیکن جهت ترانسفر به جمهوری آذربایجان، روسیه و حتی شرق آسیا کرده است.وی در صحبت‌های ابتدایی که با مربیان و بازیکنان داشته، مدعی بوده که در خصوص ترانسفر پولی دریافت نخواهد کرد. وی با طرح این موضوع که پولی به کسی پرداخت نمی‌کنید، اعتماد افراد را جلب می کند اما بعد از تنظیم قرارداد جعلی و ارسال آن برای فرد متقاضی، اعلام می‌‌‌‌کند که در اولین فرصت بایستی به کشور مذکور مراجعه و قرارداد را امضا کند. اما قبل از امضا و توافق، بایستی مبلغی حدود ۳۰ تا ۵۰ میلیون تومان باید بابت آی‌تی سی به شماره حسابی واریز شود. این یعنی آغاز قرار گرفتن در تور سودجویی و کلاهبرداری ملی پوش دروغین تیم ملی!به گفته یکی از مالباختگان، این فرد با جعل اسنادی اعم از مدارک مربیگری و احکام مختلف در سایت و پیج شخصی، علاقمندان را فریب داده است. البته، وی در مذاکراتش پا را فرا‌تر گذاشته و خود را به عنوان یکی از نزدیکان رجال سیاسی مهم کشور معرفی کرده تا بتواند از این طریق، اعتماد بیشتری بدست آورد.* شگردهایی که رویاهای جوانان را سوزاند!به گفته‌‌‌ی مالباخته دیگری، این فرد عکس‌هایی را با شخصیت‌‌‌های مهم فوتسال ایران به یادگاری گرفته و در ترکیه و آذربایجان اعلام کرده که با این افراد رفاقت دیرینه و نزدیکی داشته و بعنوان مدیر برنامه‌ آنها فعالیت می‌‌‌کند.یک مالباخته دیگر اظهار داشت: ""پس از صحبت‌‌های مختلف با این شخص و اینکه خود را از بازیکنان اسبق تیم ملی و دوستان نزدیک بازیکنان و مسئولین فدراسیون معرفی کرده بود، در ابتدا حدس زده بودم که شاید کلاهبرداری در میان باشد و پولی پرداخت نکردم. به وی اعلام کردم در ترکیه این مبلغ را پرداخت می‌‌کنم اما این فرد پس از ورودم به ترکیه با نقشه‌های طراحی شده از قبل، من را در حالتی مثل خفت‌گیری قرار داد که از ترس جانم چهل میلیون تومان یکجا به وی پرداخت کردم.""مالباخته دیگر، یکی از مربیان فوتسال بانوان کشورمان است. وی گفت: ""بابت همکاری با یک شرکت ترکیه‌ای عکسی را در پیج اینستاگرامم انتشار دادم و پس از آن شخصی در دایرکت با من صحبت کرد. عکس‌ها و مدارکی را مبنی بر اینکه بازیکن اسبق تیم ملی بوده و مشغول ترانسفر بازیکن به اروپاست، ارسال کرد. در دو هفته اول اعتماد نکردم اما شرایط طوری رقم خورد که مبلغی حدود ۵۰ میلیون تومان جهت دریافت ویزا به حسابی که معرفی کرده بود، واریز کردم.""فرد دیگری در رابطه با این شخص گفت: :این فرد در اسفند ۹۸ طی تماسی با من اعلام کرد که تورنمنت فوتسالی برای بانوان در شهر باکو در آذربایجان جهت ایرانیان خارج از کشور برگزار می شود. برای حضور و ویزا باید ۱۵ میلیون تومان پرداخت کنید و گفت این مبلغ برای مقدمات حضور تیم شما در آن تورنمنت است. دلیلی که شاید باور کردم چنین چیزی صحت دارد، تاکید آن در خصوص این تورنمنت بود که  با اطلاع فدراسیون فوتبال بوده است.""وی ادامه داد: ""پس از اینکه خبری از وی نشد، با پیگیری‌های زیاد متوجه شدم که تورنمنتی در کار نیست. با تماسی که با مدیر باشگاه و مسئول برگزاری تورنمنت ایرانیان خارج از کشور داشتم، متوجه شدم قرار بوده چنین تورنمنتی در سطح بانوان برگزار شود اما فقط در سطح آقایان برگزار شد. مسئولان برگزاری از قبل اعلام کرده بودند تورنمنت بانوان لغو شده است.""بازیکنان جوان و خانوادها باید مراقب اینگونه افراد سودجو باشند و قبل از هر اقدامی سوابق آنها را از فدراسیون‌های کشورهای مقصد استعلام کنند. باید هر چه زودتر فدراسیون فوتبال، حراست وزارت ورزش و مراجع قضایی به این موضاعات ورود کرده تا شاهد این نباشیم افراد دیگری مورد سو استفاده و کلاهبرداری این افراد قرار بگیرند.انتهای پیام/"
مریم منظمی در گفت و گو با خبرنگار ورزشی خبرگزاری فارس، در خصوص حمایت رئیس کمیته ملی المپیک از وزنه‌برداری بانوان اظهار داشت: صالحی امیری و هیأت همراهشان با حضور در فدراسیون، از اوضاع این روزهای رشته ما با خبر شدند و جویای وضعیت قهرمانان پسر و دختر شدند. پس از ارائه گزارش رئیس فدراسیون، بنده نیز در مورد شرایط وزنه برداری بانوان، پتانسیل ها و ظرفیت ها و آمار مربیان و داوران خانم کشورمان، گزارشی را به اطلاع رئیس کمیته ملی المپیک رساندم. درباره هدف‌هایی که برای آینده داریم تا به کسب مدال و افتخارآفرینی برسیم،‌ توضیحاتی را هم ارائه دادم.سرپرست نایب رئیسی بانوان فدراسیون درباره صحبت های بهداد سلیمی از وزنه برداری بانوان، تصریح کرد: قهرمان جهان و المپیک کشورمان نگاه مثبت و حمایتی داشتند. سلیمی در مورد نکاتی صحبت کرد که نیاز اصلی و ضروری ما است. دختران در برخی استان ها با امکانات و تجهیزات آقایان تمرین می‌کنند. شاید بتوانند وزنه بزنند ولی آنها را در اجرای تکنیک با مشکل مواجه خواهد کرد. اگر بانوان ما میله و دیگر امکانات استاندارد داشته باشند، می توانند پیشرفت چشمگیری داشته باشند.وی با اشاره به اینکه در تهیه امکانات وزنه برداری موانعی سر راه داریم، عنوان کرد: کشورمان زمان زیادی است دچار تحریم است و نمی توانیم میله و هالتر وارد کنیم. بر همین اساس، بابت تهیه تجهیزات دست فدراسیون بسته است و مجبوریم از امکانات موجودمان استفاده کنیم.منظمی در خصوص ارتباط با نواب رئیس استان ها و وزنه برداران بانوی سراسر کشور گفت: به دلیل وجود کرونا نتوانستم به صورت حضوری با نواب رئیس استان ها و قهرمانان جلسه داشته باشم ولی به صورت تلفنی با 12 تا 15 نایب رئیس و قهرمانان کشورمان صحبت کردم. در مورد وضعیت، امکانات موجود، کمبودها و پیشنهاداتشان صحبت کردم تا اطلاعاتی را از نقاط ضعف، قوت و فرصت و تهدیدها داشته باشم.وی درباره نیاز آموزشی در وزنه برداری بانوان کشور، تاکید کرد: در بخش آموزش منابع انسانی کار شده ولی هم اکنون بیشتر نیاز است تا روی منابع انسانی کار کنیم و مربیان خوبی را در اختیار ورزشکاران قرار بدهیم. اگر مربی خوبی نداشته باشیم، نمی توانیم ورزشکاران خوبی را تربیت کنیم. اولین کاری که آغاز خواهم کرد، تربیت منابع انسانی در زمینه مربیگری و سپس داوری است.منظمی با اشاره به اینکه فدراسیون ها مکمل هم هستند، اظهار داشت: اگر تمامی فدراسیونها از تجربیات مربیان، پیشکسوتان و ورزشکاران یکدیگر استفاده کنند و از پتانسیل همدیگر بهرمند شوند، می توانند رشد بیشتری داشته باشند. در امکانات هم این مورد صدق می‌کند و همه فدراسیون می توانند به یکدیگر کمک کنند.انتهای پیام/
علیرضا استکی در گفت‌وگو با خبرنگار ورزشی خبرگزاری فارس، در مورد اینکه همچنان تمرینات تیم ملی بوکس در سالن شماره 9 مجموعه ورزشی انقلاب تهران ادامه پیدا خواهد کرد، اظهار داشت: پیش از این قرار بود با هماهنگی‌های رئیس کمیته ملی المپیک، تمرینات تیم ملی به یک سالن مجهز در دانشگاه علوم تحقیقات انتقال پیدا کند ولی در ارتفاع بود. یک سالن دیگر نیز در آکادمی پیشنهاد دادند که سالن کوچکی بود. در این خصوص با صالحی امیری صحبت کردم و در نهایت سالن شماره 9 به بوکس و کاراته اختصاص پیدا کرد تا به طور مساوی از فضای این سالن استفاده خواهند کنند.سرمربی تیم ملی بوکس درباره جلسه اش با رئیس کمیته ملی المپیک تصریح کرد: در صحبت هایی که با صالحی امیری داشتم، به وی گفتم که ورزش ایران تا المپیک 2008 فقط در وزنه‌برداری، کشتی و تکواندو، مدال المپیک می‌گرفت ولی در المپیک 2012 در دوومیدانی توسط احسان حدادی مدال‌آوری کرد. امیدوارم دو رشته‌ای که در سالن شماره 9 مجموعه ورزشی انقلاب تمرینات آماده‌سازی خود را برای المپیک توکیو آغاز کردند، این مربع را به شش ضلعی تبدیل کنند. این پتانسیل وجود دارد که اگر کار کنیم و برنامه اجرایی شود، می توانیم اولین مدال بوکس را در المپیک توکیو به دست آوریم.وی ادامه داد: رئیس کمیته ملی المپیک نیز امیدواری دادند که سالن شماره 9 از لحاظ عمرانی به خوبی تجهیز شود و هر کاری را که به منظور برگزاری مطلوب اردوها نیاز است، کمک کنند و به نحو احسن انجام گیرد.استکی با اشاره به اینکه هیچ مسابقه‌ی بین‌المللی در سال 99 برگزار نخواهد شد، گفت: به گفته فدراسیون جهانی، مسابقات بین‌اللملی در سال 1400 برگزار خواهد شد. با این شرایط، زمان کافی برای آماده‌سازی داریم و با ملی‌پوشان در ارتباط هستیم تا بعد از صدور مجوز، اردوهایمان را برگزار کنیم.سرمربی تیم ملی بوکس در خصوص اینکه آیا ملی پوشان با وجود تعطیلات طولانی، از آمادگی و فرم ایده‌آل خود خارج خواهند شد؟ تاکید کرد: یک سال زحمت کشیدیم و شرایط را فراهم کردیم تا نفرات از لحاظ فکری و تکنیکی به سمت آمادگی نرمال سوق داده شوند اما این بیماری دست همه دنیا را بست و تمام برنامه ها را به هم ریخت. با عدم برگزاری اردوها، نفرات تیم ملی از آمادگی خوب خود خارج خواهند شد چون شرایط اردویی و برنامه‌های تیم ملی با باشگاهها در استانها فرق دارد. البته از مربیان و روسای هیأتها تشکر می‌کنم که ملی‌پوشان را در این وضعیت حمایت می‌کنند تا از نظر جسمانی در شرایط خوبی قرار بگیرند تا برای مسابقات آتی آماده باشند.انتهای پیام/
به گزارش خبرنگار ورزشی خبرگزاری فارس، اهواز شهر آبی‌ها شد چون تیم محبوبی چون استقلال اهواز داشت. تیمی مردمی و دوست‌داشتنی که همواره تماشاگران دو آتشه و متعصب زیادی داشت. خیلی‌ها این تیم را برادر کوچک‌تر استقلال می‌دانستند اما این برادر کوچک در سایه‌ بی‌مهری‌ها و بی‌توجهی‌ها و شاید سوء تدبیر‌ برخی به قتل رسید!استقلال اهواز با فیروز کریمی شانس قهرمانی در لیگ برتر را داشت اما اشتباه مسلم یک کمک داور و پرچمی که یک توپ را که از خط دروازه رد نشده بود را گل اعلام کرد تا سایپا قهرمان لیگ برتر شود و آبی‌های دوست داشتنی اهواز نایب قهرمان شوند. از آن روزها 13 سال می‌گذرد اما اکنون دیگر هیچ اثری از استقلال اهواز در فوتبال ایران نمی‌بینید. تیمی که در سال‌های اخیر یکی دو مرتبه به لیگ دسته اول و حتی لیگ دسته دوم سقوط کرد و دوباره به سطح اول فوتبال بازگشت به طور کامل نابود شده است.استقلال اهواز با خرید امتیاز فولاد نوین به لیگ برتر بازگشت تا آبی‌دوستان اهوازی از خوشحالی در پوست خود نگنجند اما این شادی خیلی کوتاه بود زیرا در همان سال استقلال اهواز با بدترین آمار به لیگ دسته اول سقوط کرد! تیمی که ستاره‌هایی مثل ابراهیم تهامی را به فوتبال ملی ایران معرفی کرد الان دیگر حتی در لیگ دسته سوم باشگاه‌های کشور هم حضور ندارد تا مربی بامزه‌ و محبوبی مثل ابراهیم تهامی که از بزرگان فوتبال خوزستان است در بنگاه معاملات ملکی کار کند و زندگی‌اش را بگذراند. تهامی که یکبار گفته بود 4 هزار نفر برای دیدن من به تمرینات استقلال اهواز می‌آمدند اکنون دیگر فقط با افسوس خاطره‌هایش را مرور می‌کند!استقلال اهواز یکی از اولین تیم‌هایی بود که مالک خصوصی پیدا کرد و برادران شفیع‌زاده امتیاز این تیم را خریداری کردند و شرایط این باشگاه را سامان دادند اما سرنوشت مالکان خصوصی فوتبال ایران هم به اندازه تیم‌هایشان غم انگیز است. شفیع‌زاده‌ها هم از اذهان و افکار فوتبالدوستان پاک شدند و به هیچستان رسیدند. درست مثل سایر مالکان خصوصی باشگاه‌ها. دلیلش هم مشخص است چون به قول یکی از مدیران استخوان‌خرد کرده ورزش ما هیچ تعریف قانونی از باشگاه در ایران نداریم. چه باشگاه دولتی باشد چه خصوصی!در خبرها آمده بود که ارسطو جهانداری آخرین مالک باشگاه استقلال اهواز نیز در زندانی در بندرعباس است. چقدر تلخ تیمی که محبوبیتش در خطه خوزستان زبانزد بود نیست و نابود شده است. استقلال صنعتی خوزستان خیلی تلاش کرد تا چند درصد از محبوبیت استقلال اهواز را به دست بیاورد اما موفق نشد! اکنون تکلیف هزاران هزار استعداد فوتبال در خوزستان و اهواز که با نابودی استقلال اهواز از بین می روند چیست؟!مربیان بزرگی چون امیر قلعه‌نویی، فیروز کریمی، محمود یاوری و ... در این تیم مربیگری کردند و این تیم به خاطره‌ها پیوست. تیمی که در آستانه قهرمانی در لیگ برتر ایران بود. کریم بوستانی از مربیان با سابقه فوتبال و پیشکسوتان فوتبال اهواز اعلام کرده که می‌خواهد این تیم را احیا کند اما بعید است او به تنهایی بتواند چنین کار بزرگ و خوبی را انجام بدهد مگر اینکه مسئولان استانی و فوتبالدوستان اهوازی و خوزستانی به کمکش بروند تا شاید بار دیگر استقلال اهواز تیم محبوب جنوب به سطح اول فوتبال کشور برگردد.انتهای پیام/
به گزارش خبرگزاری فارس، تیم فوتبال الدحیل در دومین دیدار تدارکاتی خود قرار است امروز (شنبه) به مصاف تیم دسته اولی الخریطیات برود. تیم الدحیل یکی از رقبای پرسپولیس در مرحله گروهی لیگ قهرمانان آسیا 2020 است. همچنین الخریطیات در این فصل پژمان  منتظری، مدافع سابق استقلال را در ترکیبش دارد.بازی رفت پرسپولیس با الدحیل در دوحه با نتیجه 2 بر صفر با برتری تیم قطری به پایان رسیده بود.انتهای پیام/
به گزارش خبرنگار ورزشی خبرگزاری فارس، دوره ریاست آرش میراسماعیلی در کمیسیون ورزشکاران به پایان رسید و با توجه به اصلاح آیین‌نامه این کمیسیون قرار است انتخاب رئیس برگزار شود.طاهره طاهریان نایب‌رئیس کمیته ملی المپیک در گفت‌وگو با فارس در این باره اظهار داشت: قرار است در خصوص انتخابات رئیس کمیسیون ورزشکاران با اعضا صحبت‌هایی داشته باشیم. فکر می‌کنم تا یکشنبه تاریخ قطعی مشخص شود. در این صورت با برگزاری انتخابات، رئیس، نایب‌رئیس و دبیر مشخص خواهد شد.وی درباره کناره‌گیری برخی از اعضا و معرفی نفرات جایگزین، عنوان کرد: به ترتیب اعضای علی‌البدل جایگزین خواهند شد.نایب‌رئیس کمیته ملی المپیک همچنین درباره اینکه آیا کمیسیونی بلاتکلیف مانده که دوره ریاست آن به پایان رسیده باشد، گفت: دوره ریاست برخی کمیسیون‌ها دی ماه به پایان می‌رسد، ما هم به ترتیب کارها را انجام می‌دهیم چون همه کمیسیون‌ها در یک زمان مشخص حکم نگرفته‌اند. فعلا کمیسیونی نداریم که بلاتکلیف باشد.انتهای پیام/
به گزارش خبرگزاری فارس، تیم والیبال زاکسا، یکی از مدعیان قهرمانی لیگ والیبال لهستان موسوم به پلاس‌لیگا تمرینات خود را برای حضور در رقابت‌های پیش‌رو آغاز کرده است. تمرینات زاکسا در شرایطی آغاز شده که دیوید اسمیت، ستاره آمریکایی این تیم هنوز نتوانسته خو را به لهستان برساند.خیلی‌ها تصور کردند که وی به دلیل شیوع ویروس کرونا و اختلال در پروازها نتوانسته خود را به لهستان برساند، اما رئیس باشگاه زاکسا اعلام کرد که این بازیکن مشکلاتی در گذرنامه‌اش داشت که باید حل شود. مسئولان زاکسا پیش‌بینی کرده‌اند که وی تا پایان هفته آینده به جمع سایر نفرات اضافه خواهد شد.انتهای پیام/
به گزارش خبرگزاری فارس، از هفته سی و سوم رقابت‌های لیگ فوتبال پرتغال، ریوآوه میزبان سانتاکلارا بود و این دیدار با تساوی دو بر دو به پایان رسید.هر دوگل ریوآوه توسط مهدی طارمی در دقایق 23 و 81 (پنالتی) زده شد. مهاجم ایرانی در این بازی عملکرد خوبی داشت و 90 دقیقه در میدان حضور داشت.بر این اساس هواسکورد مهدی طارمی را با نمره 8.3 به عنوان برترین بازیکن میدان معرفی کرد.وی با اختلاف نسبت به سایر بازیکنان تیمش و همچنین بازیکنان حریف برترین بازیکن دیدار لقب گرفت.انتهای پیام/
به گزارش خبرگزاری فارس و به نقل از سایت رسمی باشگاه پرسپولیس، صبح امروز دوشنبه در احکامی از سوی مهدی رسول‌پناه، اعضای جدید کمیته رقابت‌های لیگ قهرمانان آسیا 2020 معرفی شدند.این کمیته با توجه به اعلام برنامه ادامه رقابت‌های لیگ قهرمانان اسیا که به صورت متمرکز برگزار خواهد شد، تشکیل گردید تا تحت نظارت رییس هیات مدیره و سرپرست باشگاه اقدام، برنامه‌ریزی و هماهنگی‌های بین بخشی و همچنین ارتباط با مراجع ذیربط را جهت حضور هر چه بهتر سرخپوشان در این رقابت‌ها انجام دهد.طبق احکام صادره؛ افشین پیروانی مدیر تیم، حسین خبیری سرپرست معاونت اجرایی باشگاه، علیرضا اشرف سرپرست روابط عمومی باشگاه و مدیر رسانه‌ای تیم، امیرعلی حسینی مدیر امور و ارتباطات بین‌الملل باشگاه و محمد امام‌وردی مدیر امور ورزشی باشگاه، اعضای این ستاد را تشکیل می‌دهند.انتهای پیام/
به گزارش خبرگزاری فارس، مهلت ثبت‌نام در جام باشگاه‌های هندبال آسیا روز سه‌شنبه به پایان می‌رسد و تاکنون تیم مس کرمان، قهرمان فصل گذشته لیگ برتر هندبال ایران حضور خود را در این مسابقات به صورت کتبی به فدراسیون اعلام کرده است. فدراسیون هندبال نیز پس از دریافت نامه کتبی از باشگاه مس، کارهای مربوط به ثبت نام را آغاز کرده است.تیم شهید شاملی کازرون نیز به عنوان نایب قهرمان لیگ  هندال ایران فعلاً فقط به صورت شفاهی حضورش در جام باشگاه‌های آسیا را اعلام کرده است.مسابقات هندبال جام باشگاه‌های زنان آسیا آذر ماه به میزبانی آلماتی قزاقستان برگزار خواهد شد، اما اشتادسازه مشهد و شهید شاملی کازرون (قهرمان و نایب قهرمان فصل گذشته لیگ) در زمان تعیین شده اعلام حضور نکردند و ایران در بخش زنان نماینده‌ای نخواهد داشت.انتهای پیام/ا
به گزارش خبرگزاری فارس، پپ گواردیولا در نشست خبری بازی هفته سی و هفتم لیگ برتر انگلیس مقابل واتفورد به باشگاه لیدزیونایتد که به لیگ برتر صعود کرده تبریک گفت.پپ اظهار داشت: تبریک می‌گویم به لیدزیونایتد، نه فقط مارسلو بیلسا زیرا که این تیم، یک تیم با قدمتی تاریخی است. پس از 16 سال موفق شد به جزیره بازگردد که این برای لیگ برتر بسیار خوب است. بیلسا فوق‌العاده است و از لحاظ تاثیرگذاری در فوتبال جزو بالاترین مربیان است. دانش او را نباید با جوایزی که دریافت کرده بسنجیم و بازیکنانی که با او کار کرده‌اند می‌دانند بیلسا چه دانشی از فوتبال را دارد.وی در خصوص بازی برابر واتفورد نیز گفت:‌ ما نسبت به بازی مقابل چلسی چند تغییر در ترکیب‌مان ایجاد خواهیم کرد. در این 2 بازی باقی‌مانده سعی داریم که همه بازیکنان در میدان باشند.مربی منچسترسیتی به اخراج نایجل پیرسون واکنش نشان داد و تصریح کرد: اصلا برای من ساده نیست که در مورد برکناری او صحبت کنم. به تصمیم این باشگاه احترام می‌گذارم و تنها چیزی که می‌توانم بگویم این است که نایجل عملکردی فوق‌العاده داشت. برای او بهترین آرزوها را دارم.انتهای پیام/
هادی طباطبایی در گفت‌وگو با خبرنگار ورزشی خبرگزاری فارس، در خصوص محرومیت تیم استقلال از سه پنجره نقل و انتقالاتی و این که مدیرعامل این باشگاه قبل از انتشار سند محرومیت چنین موضوعی را‌‌‌‌‌‌‌‌‌‌ قبول نداشت و بعد از منتشر شدن آن اعلام کرد این محرومیت برای 10 روز دیگر است، اظهار داشت: یک روز به استراماچونی گفتم مسؤولان باشگاه صداقت ندارند و خطاب به او اعلام کردم اگر هر کاری و کمکی داشتید می‌توانم برای شما انجام بدهم، اما بعد از این اظهارنظر من باشگاه علیه ما هجمه وارد کرد و مدعی شدند ما به دنبال منافع هستیم.وی افزود: بعد از پستی که باشگاه استقلال منتشر کرد، طرفداران استقلال کامنت‌هایی را‌‌‌‌‌‌‌‌‌‌ زیر آن منتشر کردند و تأیید کردند که مسؤولان باشگاه صداقت ندارند. مهمترین اصل در مربیگری و حرفه فوتبال صداقت است. در مدیریت هم شرایط همین گونه است و باشگاه باید با پیشکسوتان و هوادارانش صادقانه رفتار کند.دروازه بان سابق تیم ملی و استقلال تأکید کرد: استقلال محروم شده و این یک واقعیت است.این اتفاق به خاطر ندانم کاری مدیریت قبل رخ داده، اما این که چرا مدیرعامل باشگاه می‌گوید محروم نشده، جای سؤال دارد. مدیریت باشگاه در این زمینه به هواداران راست نگفت و فقط شانس آوردند که قانون تغییر کرده است.وی تصریح کرد: با قانون قدیم وقتی باشگاهی محروم می‌شد، حتی اگر پول را‌‌‌‌‌‌‌‌‌‌ هم پرداخت می‌کرد پنجره نقل و انتقالاتی‌اش تا پایان تاریخ اعلام شده باز نمی‌شد. اما الان با قانون جدید هر زمان که پول پرداخت شود محرومیت همان روز لغو خواهد شد. در واقع این لطفی بود که قانون جدید به باشگاه‌های ما انجام داده و واقعیت امر این است که استقلال محروم شده است.طباطبایی خاطرنشان کرد: به خاطر مدیریت غلط گذشته بدهی روی بدهی آمده و دوباره پول‌ها در حال پیشخور شدن است. ای کاش دو سه سال قبل صدای من را‌‌‌‌‌‌‌‌‌‌ می‌شنیدند و به حرف‌هایی که در مورد مدیریت استقلال و عدم صداقت در آن مطرح می‌کردم توجه می‌کردند.پیشکسوت استقلال در پاسخ به این سوال که آیا به این مدیریت خوش بین است یا خیر،‌ گفت: واقعیت این است که خیلی خوش‌بین نیستم. متأسفانه انتخاب‌هایی که انجام شده باشگاه بزرگی مثل استقلال را‌‌‌‌‌‌‌‌‌‌ کوچک کرده و به نظر من به دنبال این هستند که بیشتر آدم‌ها را‌‌‌‌‌‌‌‌‌‌ در استقلال بزرگ کنند. این انتخاب‌ها بیشتر جنبه رزومه درست کردن برای برخی افراد را‌‌‌‌‌‌‌‌‌‌ می‌دهد و مشخص نیست این نفراتی که در باشگاه مشغول به کار شده‌اند از کجا آمده‌اند.طباطبایی افزود: رزومه فوتبالی آنها چیست و نمی‌دانم آیا در آنجا هر کس به دنبال رفقای خودش است یا خیر، یادم هست در یک برنامه تلویزیونی از مسؤولان مربوطه خواستم که برای استقلال یک تصمیم استقلالی بگیرند. اما آیا این تصمیم استقلالی بود؟ فردی که تا چند وقت پیش برای پرسپولیس پست می‌گذاشت، مدیر عامل باشگاه استقلال شده و حالا ادعای استقلالی بودن هم دارد.وی ادامه داد: متأسفانه شرایط به شکل گذشته ادامه‌دار است و مدام به فکر این هستند که طرفداران را‌‌‌‌‌‌‌‌‌‌ ساکت کنند. یک مدت همه چیز خنثی می‌شود ولی دوباره چند وقت دیگر هواداران متوجه می‌شوند چه بلایی سر استقلال می‌آورند. در این چند وقت مرتب از مدیران استقلال می‌شنوم که بدهی‌ها را‌‌‌‌‌‌‌‌‌‌ پرداخت کرده‌اند و کارهای بزرگی انجام داده‌اند، سؤال من این است که یک مدیر وظیفه‌اش چیست؟ مدیرعامل باید همین کارها را‌‌‌‌‌‌‌‌‌‌ انجام بدهد.این پیشکسوت خاطر نشان کرد: این که یک مدیر مرتب ادعا کند بدهی پرداخت کرده، آیا حرف درستی است؟ سؤال بعد این است که این بدهی‌ها از کجا پرداخت می‌شود؟ فردا، پس فردا مشخص می‌شود این بدهی‌ها چگونه پرداخت شده و دوباره استقلال وارد چه چالش‌هایی خواهد شد. فقط این را‌‌‌‌‌‌‌‌‌‌ بگویم در این سال‌ها مدیریت مُسکن‌وار را‌‌‌‌‌‌‌‌‌‌ شاهد بوده‌ایم و فقط مثل یک دارو مسکنی به باشگاه تزریق می‌شود و چند وقت دیگر دوباره بحران‌ها آغاز خواهد شد.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرنگار ورزشی خبرگزاری فارس، شصت و پنجمین نشست هیات اجرایی کمیته ملی المپیک قرار است روز یکشنبه ساعت 10 با رعایت پروتکل‌های بهداشتی برگزار شود.در این نشست سیدعبدی افتخاری رئیس کمیسیون بازاریابی در خصوص تحلیل شاخص‌های کمک به رشته‌های المپیکی گزارشی را ارائه خواهد کرد.موضوع دیگر مورد بررسی اعضای هیات اجرایی پیشنهاد جذب المپین‌هاست.هفته گذشته این نشست برگزار نشد.انتهای پیام/
به گزارش خبرگزاری فارس، کارلوس کی روش با انتشار پستی به زبان فارسی در صفحه اینستاگرامش از توافق با فدراسیون فوتبال ایران خبر داد.کی روش در صفحه خود نوشت:اختلاف حقوقی و مالی که من با فدراسیون فوتبال ایران داشتم، نهایتا به انتها رسید. این تنها به دلیل تصمیم واضح و قدرتمند فیفا در برابر رفتار ناعادلانه و غیر محترمانه ای که رئیس سابق فدراسیون، آقای تاج پس از 8 سال خدمات من برای تیم ملی داشت، بود.نهایی شدن این توافق پیامدهای روابط حرفه ای و دوستانه من با آقای نبی و آقای خراطی، اعضای محترم و دلسوز فدراسیون فوتبال، و افرادی که به راستی به دنبال اهداف تیم ملی هستند بود.می خواهم یکبار دیگر از حمایت هواداران تیم ملی تشکر قلبی کنم، همینطور به بازیکنان و تمامی اعضای کادرم ادای احترام می کنم. حضور و خدمت به تیم ملی باعث افتخار و غرور من بود، برای تک تک شما آرزوی موفقیت های بزرگ و شادی بی نهایت دارم.به امید آیندهانتهای پیام/
به گزارش خبرگزاری فارس، میشائیل گوگل، سرمربی تیم والیبال اسکرابلچاتوف درمورد آغاز تمرینات این تیم و اضافه شدن بازیکنان خارجی اظهار داشت: شیوع کرونا موجب شد تا تمرینات و مسابقات ورزشی تعطیل شود و حالا مجبور هستیم با وجود محدودیت‌هایی که داریم تمرینات را استارت بزنیم.وی درمورد سفر میلاد عبادی پور از ایرانی به لهستان برای حضور در تمرینات این تیم، خاطرنشان کرد: شیوع کرونا همه چیز را بهم ریخت و می‌دانم که خیلی از بازیکنان برای حضور در تمرینات با مشکلات زیادی روبرو بودند. میلاد با دردسرهای زیادی توانست به لهستان برسد. مسئولان باشگاه در این مسیر بسیار به وی کمک کردند.سرمربی تیم والیبال اسکرابلچاتوف ادامه داد: برای میلاد بسیار مهم بود که بتواند 2 ماه در کنار خانواده‌اش باشد، چراکه او چندین سال چنین فرصتی نداشت. قطعاً او حالا از نظر ذهنی احیا شده و با انگیزه زیادی به تمرینات آمده است. وی مدتی نیاز دارد تا از نظر بدنی به شرایط ایده‌آل برسد و او می‌تواند این کار را در کنار ما انجام دهد.انتهای پیام/ا
به گزارش خبرگزاری فارس، دیک پوند عضو کمیته بین‌المللی المپیک (IOC) در مصاحبه‌ای اعلام کرد در صورتی که بازی‌های توکیو لغو شد، المپیک زمستانی 2022 پکن قربانی بعدی کرونا خواهد بود.کمیته برگزاری بازی‌های 2022 در بیانیه‌ای در واکنش به این موضوع اعلام کرد که با وجود شیوع ویروس کرونا که همچنان در جهان وجود دارد، IOC روی هر دو المپیک طبق برنامه کار می‌کند.کمیته برگزاری بازی‌های پکن گفت: تا جایی که ما می‌دانیم موضع IOC بسیار شفاف و بدون تغییر است. آنها کاملا متعهد به برگزاری موفقیت‌آمیز بازی‌ها هستند.چین منبا شیوع ویروس کرونا پیش از گسترش جهانی آن بود. شیوع این ویروس باعث شد تا چند روز پیش دولت چین تمامی رویدادهای بین‌المللی را تعطیل کند. به دنبال این اتفاق بازی‌های ساحلی سانیا نیز به زمان دیگری موکول شد.کمیته برگزاری بازی‌های 2022 در ادامه این بیانیه تاکید کرد که اقدامات پیشگیرانه و کنترل جدی علیه کووید 19 را اجرا می‌کند در حالی که برای آماده‌سازی بازی‌ها به صورت منظم پیش می‌رود.مقامات چینی اعلام کردند تمامی ورزشگاه‌ها طبق برنامه تا پایان امسال تکمیل خواهند شد.انتهای پیام/
به گزارش خبرنگار ورزشی خبرگزاری فارس، محمد جواهری در خصوص ابتلای 12-13 بازیکن این تیم به ویروس کرونا اظهار داشت: روز سه شنبه در کمپ الیاف یکی از بازیکنان تب و لرز شدید داشت و بلافاصله کادر پزشکی متوجه شد که او علائم کرونا دارد و از تمرین کردن وی جلوگیری کرد. روز پنجشنبه هم در سیرجان متوجه شدیم تعداد دیگری از بازیکنان ما دچار این مشکل شدند، بالاجبار مجبور شدیم همان روز از تمام بازیکنان و کادر فنی و عوامل اجرایی تست کرونا گرفته بگیریم که متوجه شدیم 6 بازیکن، 4  عضو کادر فنی و 2 عضو اجرایی کرونا دارند.جواهری تاکید کرد: بعد از این تیم قرنطینه شد و این موضوع را به سازمان لیگ و کمیته پزشکی فدراسیون فوتبال اعلام کردیم. طبق قانوان 25 درصد را پر کرده بودیم به همین دلیل نباید بازی ما برگزار می شد. طبق قانون جدید که به باشگاه ها ابلاغ شده از 25 درصد کرونایی، 80 درصد باید بازیکنان باشند به همین دلیل ما فقط 7 بازیکن کرونایی داشتیم در حالی که اگر 8 بازیکن ما کرونایی بودند بازی لغو می‌شد.وی تاکید کرد: جا دارد از فدراسیون و سازمن لیگ تشکر کنم چون ساعت 2 بامداد جواب تلفن‌ها ما را دادند. من اعتقاد دارم باید در این فوتبال اخلاقمدار باشیم و صادقانه کار کنیم و به میدان برویم. با وجود اینکه به ما گفتند برای حضور در زمین یک بازیکن کمتر از 25 در صد دارید مجبور شدیم 2 نفر از بازیکنان امید را آماده کنیم. به نظر من شب پر استرسی را پشت سر گذاشتیم ولی صادقانه با فدراسیون همکاری کنیم.مدیرعامل گل‌گهر در خصوص اینکه گفته می‌شود 5 نفر دیگر از بازیکنان این تیم ممکن است کرونا داشته باشند عنوان کرد: خوشبختانه تست مجددی از بازیکنان گرفتیم که همه آنها منفی شده است.جواهری با اشاره به استعفای جلالی عنوان کرد: در مورد آقای جلالی هم بگویم سلامتی او برای ما و باشگاه حائز اهمیت است. شما دیدید در بازی با پیکان گل صحیح ما مردود شد، آن هم در بازی 6 امتیازی. آیا کمیته داوران نباید این موضوع را پیگیری می کرد؟ وقتی ما متانت به خرج می دهیم و جار و جنجال نکردیم چرا باید حق ما خورده شود؟وی تاکید کرد: بعد از پایان بازی با پیکان داور به کادر فنی ما اعلام کرد که اشتباه کرده است. دلیل بازگشت جلالی هم این بود که بعد از بازی قبل هیات مدیره ما جلسه گذاشت و با استعفای او مخالفت کرد. در ادامه قرار شد کادر فنی تقویت شود و سرآسیایی به جمع ما اضافه شد و امروز نیز با آقای پیروز قربانی نشست داریم و او نیز به جمع ما اضافه خواهد شد.انتهای پیام/
به گزارش خبرنگار ورزشی خبرگزاری فارس، امیر مهدی علوی درباره آخرین وضعیت اصلاح اساسنامه فدراسیون فوتبال اظهار داشت: از ۱۰ فروردین فرآیند اصلاح اساسنامه و قوانین انتخاباتی در فدراسیون فوتبال استارت خورد. مسئولان کمیته حقوقی و تدوین مقررات با اعضای هیات رئیسه جلسات مختلفی برگزار کرده و دبیرکل فدراسیون هم گزارش های متعددی ارائه دادند.وی افزود: برای نخستین بار پیش نویس اساسنامه به استحضار اعضای مجمع رسید و حدود ۲۹ پیشنهاد قبل از ارسال آن به فیفا از سوی آنها اخذ شد. این پیشنهادها هم هم به کمیته حقوقی و سپس دبیرکل فدراسیون رسید. در این ۳،۴ ماه جلسات مختلفی با حضور مدیران ارشد فدراسیون، اعضای هیات رئیسه، مسئولان کمیته تدوین مقررات و دبیرکل حتی تا پاسی از شب برگزار شد.سخنگوی فدراسیون فوتبال ادامه داد: در نهایت شنبه هفته پیش اعضای هیات رئیسه جلسه ای داشتند که حدود ۸ ساعت طول کشید. بخش عمده این جلسه درباره پیش نویس اساسنامه و آئین نامه های انتخاباتی بود. تمام این نکته سنجی و دیدن زوایای مختلف برای تاکید روی بحث قوانین داخلی و توجه به آنها البته با درنظر گرفتن استانداردهای بین المللی نهادهای بالادستی و بین المللی بود.علوی در گفت و گو با برنامه شب های فوتبالی تصریح کرد: در نهایت این پیش نویس دوشنبه هفته آینده به فیفا ارسال شد. فدراسیون جهانی نظرات خود را درباره مکاتبات اینچنینی در نهایت در یک بازه زمانی ۱۰ روزه ارائه می دهد. ۴۰ روز پس از دریافت نظر مشورتی فیفا و تایید پیش نویس، مجمع تصویب اساسنامه را خواهیم داشت. ۲ ماه پس از این اقدام هم مجمع انتخاباتی فدراسیون فوتبال می تواند برگزار شود.وی افزود: فکر می کنم با این روند نیمه دوم آبان یا دهه اول آذر به احتمال فراوان شاهد برگزاری مجمع انتخاباتی فدراسیون هستیم.مدیر روابط عمومی فدراسیون فوتبال درباره اینکه آیا بحث ماده یک فدراسیون فوتبال و تعریف ساختار آن به عنوان «نهاد عمومی غیردولتی» حل شده است، پاسخ داد: همزمان با رایزنی ها برای تاکید روی قوانین داخلی کشورمان، ویدیو کنفرانس ها، تماس ها و مکاتبات زیادی هم با مسئولان ذی ربط در فیفا انجام شده است‌.وی افزود: این تلاقی موضوعی حوزه فدراسیون فوتبال با تاکید روی قوانین داخلی و توجه تمام و کمال  به استاندارهای بین المللی انجام شده است. خوشبختانه در این زمینه با تلاش های دوستان گام های خوبی برداشته شده است‌. این موضوع در حال نهایی شدن است و اطلاع رسانی های بعدی را پس از دریافت پاسخ فیفا خواهیم داشت.علوی درباره اینکه آیا فیفا به فدراسیون فوتبال اولتیماتوم داده است یا خیر ، عنوان کرد: مباحث مرتبط درباره پیش نویس اساسنامه دوشنبه هفته قبل به فیفا ارسال شد و فکر می کنم تا اواسط یا اواخر هفته جواب نهایی برای ما ارسال شود.انتهای پیام/ا
سعید رمضانی در گفت‌و‌گو با خبرنگار ورزشی خبرگزاری فارس با اشاره به برتری استقلال در بازی با نفت آبادان اظهار داشت: بابت این پیروزی خدا را شکر می‌کنم چون انصافا حق تیم ما در این‌ هفته‌ها این  نتایجی نبود که کسب شد.وی افزود: بازی و پیروزی در آبادان با آن شرایط جوی بسیار سخت است که خوشبختانه بازیکنان زحمت کشیدند و حالا با این نتیجه توانستیم شرایط خود را در جدول بهتر کنیم. مطمئنا با توجه به بازی عقب افتاده‌ای که داریم می‌توانیم وضعیتمان را برای حضور در لیگ قهرمانان آسیا محکم کنیم.سرپرست استقلال در خصوص دلایل اعتراض مجیدی روی سکوها به ناظر مسابقه عنوان کرد: در آن صحنه ناظر بازی از سرمربی تیم ما می‌خواست جایش را عوض کند. مساله چندان مهم نبود ولی آنها می‌گفتند که باید پروتکل‌ها رعایت شود! در شرایطی که پروازهای ما به این شکل است کدام پروتکل رعایت می‌شود؟ او از مجیدی خواست کنار بازیکنان ذخیره نباشد در حالی که مجیدی در بازی قبل در آزادی کنار بازیکنان ذخیره بود!وی با اشاره به اینکه تمرین امروز استقلال ریکاوری خواهد بود و بازیکنان فردا استراحت می‌کنند در خصوص اینکه آیا برنامه بازی با پارس جنوبی به آنها اعلام شده یا خیر گفت: هنوز چیزی به ما اعلام نشده و ما برای بازی با نساجی آماده می‌شویم.انتهای پیام/ا
به گزارش خبرگزاری فارس، در مرحله چهارم جایزه بزرگ شطرنج بانوان فیده سارا سادات خادم الشریعه مقابل الکساندرا کاستنیوک مغلوب شد و از صعود به فینال بازماند.خادم الشریعه در دیدار رده‌بندی به مصاف یفان هو خواهد رفت.انتهای پیام/ا
بهتاش فریبا در گفت‌وگو با خبرنگار ورزشی خبرگزاری فارس، در خصوص برتری استقلال مقابل نفت آبادان اظهار داشت: بازی خوبی انجام شد و هر دو تیم استقلال و نفت آبادان خوب کار کردند. در این مسابقه خط دفاع استقلال عالی کار کرد و دو بازیکن مدافع وسط چشمی و دانشگر به صورت هماهنگ موقعیت‌های حریف را‌‌‌‌‌‌‌‌‌‌ خنثی کردند و عملکرد آنها قابل تقدیر بود.وی افزود: میلاد ذکی پور در این بازی مثل بازی گذشته عالی کار کرد و به نظر من با سیستمی که استقلال تغییر داده و با آن بازی می‌کند، توانست هم نتیجه خوبی کسب کند و هم بازی قابل قبولی به نمایش بگذارد. در این مسابقه خط هافبک استقلال فوق‌العاده دوندگی داشت و کریمی‌، رضاوند و حتی دشتی فراتر از توان بدنی تلاش کردند.پیشکسوت استقلال خاطرنشان کرد: نقطه مثبت این مسابقه فارغ از پیروزی استقلال میدان دادن به جوانی بود که تا الان اسم او را‌‌‌‌‌‌‌‌‌‌ نشنیده بودم. داجلیری جوانی بود که در این بازی فوق‌العاده کار کرد و من اگر جای مجیدی بودم حتی او را‌‌‌‌‌‌‌‌‌‌ تعویض هم نمی‌کردم. او هم گام خوب می‌زد، هم حمله توپ خوبی داشت و هم به خط دفاع تیمش کمک می‌کرد. از سوی دیگر رساندن غفوری به بقیه بازی‌ها نکته مثبتی بود که کادر فنی آن را‌‌‌‌‌‌‌‌‌‌ رعایت کرد و ازاین بازیکن حتی برای چند دقیقه استفاده کرد.فریبا با اشاره به عملکرد دیاباته و مطهری گفت: دیاباته طبق معمول همان حرکات معروفش را‌‌‌‌‌‌‌‌‌‌ انجام داد و فکر می‌کنم او مثل گل به نفت آبادان در لیگ امسال چند بار به ثمر رسانده باشد. حرکت خوب دانشگر و ضربه سر او فرصت این را‌‌‌‌‌‌‌‌‌‌ برای دیاباته مهیا کرد و ضربه او گل اول را‌‌‌‌‌‌‌‌‌‌ رقم زد. روی گل دوم هم مطهری با آن استارت شوک‌آور من را‌‌‌‌‌‌‌‌‌‌ نگران کرد چون او از ناحیه همسترینگ آسیب دیده بود و یک لحظه ترسیدم دوباره مصدوم شود، اما خوشبختانه تلاش او به ثمر نشست و نباید از حق بگذریم که زدن 7 گل به نفت آبادان در بازی رفت و برگشت کار هر تیمی نیست. حتی در آبادان هم با 2 گل پیروز شدن کار هر تیمی نخواهد بود که باید به بازیکنان و کادر فنی استقلال تبریک گفت.وی در خصوص این که استقلال با برتری مقابل نفت آبادان دوباره شانس صعود به آسیا را‌‌‌‌‌‌‌‌‌‌ پیدا کرده است، عنوان کرد: مهم این است که پیروزی‌ها ادامه داشته باشد، البته استقلال یک بازی بسیار سخت مقابل سپاهان دارد ولی من فکر می‌کنم اگر در ادامه راه گرفتاری بابت کرونا و مصدومیت بازیکنان پیش نیاید این تیم با این نوع فوتبال دیگر نمی‌بازد. مطمئن هستیم با این سبک فوتبال استقلال می‌تواند از بازی‌های آینده نهایت امتیاز را‌‌‌‌‌‌‌‌‌‌ گرفته و به آسیا صعود کند.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ا
به گزارش خبرنگار ورزشی خبرگزاری فارس، احمد سعادتمند در خصوص بسته شدن پنجره نقل و انتقالاتی استقلال اظهار داشت: اینکه ما بگوییم باشگاه محروم شده، هنوز اینگونه نیست. هم شما و هم کارشناسان می‌دانید ما و باشگاه پرسپولیس بدهی ارزی داریم که باید در تاریخ‌های خاص خودش آنها را پرداخت کنیم.وی افزود: مثلا در مورد شفر در تاریخ 13 فروردین باید پول او را می‌دادیم اما فیفا بحث کرونا را پیش کشید و فرصتی داد و با توجه به دفاعیات ما یک ماه فرصت پرداخت داریم. در مورد بویان هم اگر پول او را پرداخت نکنیم آنوقت محروم می‌شویم. در تلاشیم دو سوم مطالبات او را بپردازیم و نسبت به بقیه طلب وی با تلاش کارگزار و هیات مدیره طی روزهای آتی اقدام می‌کنیم.مدیرعامل استقلال در پاسخ به این سوال که آیا پنجره نقل و انتقالاتی این باشگاه بسته شده  عنوان کرد: چرا باید اصرار کنیم پنجره بسته شده است؟ فیفا اعلام کرده از آغاز پنجره نقل و انتقالاتی حق جذب بازیکن را نداریم اما تا شروع فصل نقل و انتقالات 35 روز باقی مانده است. البته با توجه به شرایط ارزی، ما بیشتر در تلاش هستیم بدهی‌های گذشته را پرداخت کنیم. ما به شفر و بویان باید حدود 900 هزار دلار به آنها پرداخت کنیم.وی که با برنامه شبهای فوتبالی صحبت می‌کرد تاکید کرد: حکم شفر قطعی است و باید تا یک ماه دیگر پول وی را پرداخت کنیم. در مورد بویان هم همین شرایط وجود دارد و باید تا یک ماه دیگر مطالبات این بازیکن را هم واریز کنیم که البته سعی ما این است این پرونده زودتر بسته شود.سعادتمند با بیان اینکه 6 پرونده استقلال طی هفته‌های اخیر در فیفا بسته شده است عنوان کرد: تا 7-8 روز دیگر پرونده بویان را  هم می‌بندیم، 4 شکایت دیگر هم از ما وجود دارد که هنوز رای آنها صادر نشده است. باشگاه پاختاکور، استراماچونی،کولی و ساشا شفر و همچنین پادووانی که به دادگاه CAS‌ شکایت کرده‌، پرونده‌های باز ما هستند.وی با اشاره به درخواست پادووانی از فیفا برای بحث غرامت از استقلال گفت: او درخواست 9 میلیون دلاری کرده ولی ما رای فیفا را داریم که فقط 100 هزار دلار به او پرداخت کنیم. پادووانی به رای فیفا اعتراض کرده است ولی معمولا CAS روی رای فیفا خلاف نظر عمل نمی‌کند.مدیرعامل باشگاه استقلال در خصوص اینکه این باشگاه چقدر پول در فیفا دارد عنوان کرد: اگر یادتان باشد پروپیچ نزدیک به 400 هزار دلار از مطالبات ما در فیفا را گرفت و برای بازیکنی که قابلیت فنی زیادی نداشت خرج شد. در این 2-3 ماه هم 6 پرونده را بستیم و با بسته شدن پرونده بویان هیچ طلبی از فیفا نداریم.سعادتمند در خصوص میزبانی دوحه از لیگ قهرمانان آسیا خاطرنشان کرد: ما دراین زمینه رایزنی‌هایی را با کمپ اسپایر کردیم چون راه دیگری برای برگزاری بازی ها وجود نداشت. این را هم به هواداران استقلال بگویم که در ادامه راه با بازیکنان مد نظر تیم خودمان مذاکره خواهیم کرد تا قرارداد آنها تمدید شود.وی در خصوص تغییر  محل ساختمان باشگاه گفت: در تلاش هستیم اگر قرار است انتقالی انجام شود با رعایت موارد حقوقی و قانونی باشد. این موضوع توسط یکی از هواداران استقلال پیگیری شده که یک ساختمان 1800 متری شیک به باشگاه تعلق بگیرد  ولی همانطور که گفتم همه چیز اگر صورت بگیرد قانونی خواهد بود.مدیرعامل استقلال  در خصوص پرونده‌های حقوقی این باشگاه عنوان کرد: فقط این را بگویم که در 74 پرونده شکست خوردیم و 3 پرونده را هم خود شاکی رضایت داده است.انتهای پیام/ا
به گزارش خبرگزاری فارس از سیرجان، احمدرضا زنده روح در خصوص برتری 4 بر 2 گل گهر مقابل شاهین بوشهر اظهار داشت: بازگشت خیلی خوبی داشتیم و می‌دانستیم که این بازی برای ما مرگ و زندگی بود. در 2، 3 روز قبل هم با بچه‌ها تمرکز کرده بودیم که پیروز شویم و برای آن هم قسم شده بودیم.وی ادامه داد: خوشبختانه در همان دقایق اول طبق برنامه‌ای که داشتیم به گل رسیدیم و ادامه بازی را هم اداره کردیم و پیروز شدیم.بازیکن گل گهر در مورد اینکه کرونا تاثیری روی این تیم گذاشته بود یا خیر، گفت: به هرحال این موضوعی است که در جامعه وجود دارد، اما خوشبختانه بچه ها تمرکز خود را از دست ندادند. امیدوارم بازیکنان دیگر هم به ما اضافه شوند تا کامل شویم.انتهای پیام/
به گزارش خبرگزاری فارس از سیرجان، مجتبی سرآسیایی پس از برتری 4 بر 2 گل گهر مقابل شاهین بوشهر اظهار داشت: خوشبختانه بچه ها با یک انرژی خوب کار کردند  و قطعا در این امر مدیران باشگاه، مجید جلالی سرمربی و پیروز قربانی مربی تیم زحمت زیادی کشیدند. همه کمک کردند تا این اتفاق خوب بیفتد. در این بازی برای بردن آمده بودیم و خیلی تاکتیکی کار کردیم که همراه با یک برد خوب شد.وی در مورد ادامه کار گفت: من چند روزی است که در سیرجان هستم و می‌دانم که این بچه‌ها، کادر فنی و باشگاه همه هم قسم شده ایم که این بردها ادامه دار باشد و در بازی‌های باقیمانده با حداکثر امتیاز، شادی هرچند کوچکی را برای مردم خوب سیرجان بیاوریم و قدردان آنها باشیم.سرآسیایی در مورد وضعیت خود و اینکه چطور از شهر خودرو جدا و به گل گهر آمد، عنوان کرد: فرقی نمی‌کند. تا آن روز باید برای موفقیت شهر خودرو تلاش می‌کردم، اما شرایط طوری که دوست داشتیم پیش نرفت و امروز در خدمت تیم خوب گل گهر هستم و به شاگردی مجید جلالی افتخار می‌کنم. اتفاق خیلی خوبی برایم است که کنار جلالی باشم. این یک کلاس فشرده برای من در این 6 بازی است.انتهای پیام/
به گزارش خبرگزاری فارس، محمد فکری بعد از بازی تیمش مقابل نفت مسجد سلیمان اظهار داشت: به تیم نفت مسجد سلیمان خسته نباشید می‌گویم و تبریک می‌گویم که یک امتیاز در زمین ما گرفتند. از امیری مدیرعامل باشگاه تشکر می کنم که تمام تلاشش را برای موفقیت تیم می‌کند.فکری ادامه داد: امروز از بازی راضی نبودم. بچه‌هایمان در حد اندازه خودشان ظاهر نشدند. نتوانستیم دوندگی و انگیزه لازم را داشته باشیم و حریف را تحت فشار قرار دهیم و حریف اشتباه کند به گل برسیم.وی افزود: تنها فرصت اخراج بازیکن حریف بود که به گل برسیم و نشد. به بازیکنان خسته نباشید می‌گویم که یک امتیاز دریافت کردیم.سرمربی نساجی در رابطه با داوری این بازی گفت: از تیم داوری تشکر می‌کنم و خسته نباشید می‌گویم. مشکل خاصی نبود و از نحوه داوری راضی هستم و تشکر می‌کنم.  فکری پاسخ به این سوال که چرا نساجی از تعداد تعویض‌های بیشتری استفاده نمی‌کند خاطرنشان کرد: دلیلش این است که تعداد بازیکن‌های کمی داریم که بتوانند به ما کمک کنند. نبود ماهینی و میری دست ما را بسته بود. بازیکنان جوانی داریم که در آینده می‌توانند کمک کنند و در شرایط حاضر نمی‌شود از آنها استفاده کنیم چون استعداد سوزی می‌شود. امیدوارم در شرایط بهتری به میدان بروند.انتهای پیام/ا
به گزارش خبرنگار ورزشی خبرگزاری فارس، بهنام سراج بعد از شکست 2 بر صفر تیمش مقابل استقلال در نشست خبری پس از پایان این مسابقه شرکت نکرد.تیم فوتبال نفت آبادان با شکست مقابل استقلال همچنان در رده هفتم جدول رده بندی لیگ برتر قرار دارد.انتهای پیام/
به گزارش خبرنگار ورزشی خبرگزاری فارس، ساکت الهامی پس از پیروزی تراکتور مقابل سپاهان اظهار داشت: این برد را‌‌‌‌‌‌‌‌‌‌ به همه طرفداران تراکتور تقدیم می‌کنیم. ان‌شاءالله دوباره شرایط به گونه‌ای شود که در استادیوم همه با هم جشن بگیریم. واقعا جای هوادارانمان امروز خالی بود.الهامی در مورد بازی مقابل سپاهان تصریح کرد: همان طور که پیش بینی می‌کردیم یک بازی در حساس‌ترین فصل برای هر دو تیم بود که امتیاز آن حیاتی‌ترین امتیاز فصل می‌توانست باشد. شروع بازی بهتر از سپاهان بودیم، گل زدیم و بعد از گل فکر می‌کنم گل آنها آفساید بود. روند بازی عوض شد، در زمانی که برتر بودیم، یک گل ناگهانی خوردیم. اصلاً توقع گل خوردن نداشتیم. بعد از آن بازی متعادل شد تا این که در دقایق آخر کاملا به بازی مسلط شدیم. موقعیت‌های دیگری هم داشتیم اما خوشبختانه در بهترین زمان ممکن گل دوم را‌‌‌‌‌‌‌‌‌‌ هم زدیم.وی افزود: در نیمه دوم می‌دانستیم سپاهان فوتبال کم حوصله‌ای را‌‌‌‌‌‌‌‌‌‌ بازی می‌کند و به توپ‌های مستقیم روی می‌آورد. ابزار این کار را‌‌‌‌‌‌‌‌‌‌ هم داشت و همین کار را‌‌‌‌‌‌‌‌‌‌ کرد، ما را‌‌‌‌‌‌‌‌‌‌ هم تا حدودی تحت فشار قرار داد، اما بچه‌های ما رشادت نشان دادند، همان کاری که می‌خواستیم سپاهان انجام داد. برنامه ما این بود که آنها را‌‌‌‌‌‌‌‌‌‌ به بازی مستقیم وادار کنیم. اگر به ضد حمله‌ها دقت می‌کردیم می‌توانستیم گل‌های بعدی را‌‌‌‌‌‌‌‌‌‌ هم بزنیم اما متأسفانه نشد. ولی این بازی یک بازی‌ای بود ک در آن استرس و تمرکز حرف اول و آخر را‌‌‌‌‌‌‌‌‌‌ می‌زد.سرمربی تراکتور ادامه داد: به امیر قلعه‌نویی بابت تیم خوبی که دارد تبریک می‌گویم. تیم باکلاس  باشخصیتی دارد. بردن تیم‌های او واقعا سخت است. فکر می‌کنم در ادامه راه این 3 امتیاز به ما خیلی کمک می‌کند. امیدوارم مردم و هواداران تراکتور این را‌‌‌‌‌‌‌‌‌‌ از ما بپذیرند، حرف‌های زیادی هست اما الان نمی‌خواهم آنها را‌‌‌‌‌‌‌‌‌‌ بگویم. این 4-3 هفته که بگذرد حرف‌های کلی را‌‌‌‌‌‌‌‌‌‌ می‌گویم ولی خواهشم از آنها این است که از بازیکنان تیم و همچنین زنوزی که هم و غمش را‌‌‌‌‌‌‌‌‌‌ برای تراکتور گذاشته تنها نگذارند.الهامی ادامه داد: آخر فصل زمانی هست که بنشینیم و با هم صحبت کنیم، بعضی از دوستان شیطنت‌هایی می‌کنند که در شرایط الان اگر مشکلشان من یا زنوزی است خواهشم این است که به خاطر مردم آذربایجان، به خاطر پرشورها و هواداران تراکتور از این مسأله بگذرند. تراکتور بعد از مدت‌ها به شرایطی رسیده که به نظرم می‌تواند سهمیه آسیایی را‌‌‌‌‌‌‌‌‌‌ بگیرد. حق هواداران و مردم آذربایجان بیشتر از اینها است.سرمربی تیم فوتبال تراکتور در مورد این که در سه بازی گذشته شاهد شوت‌های از راه دور هستیم و این مسأله آیا به خاطر عدم گلزنی مهاجمان است یا پتانسیل بالای بازیکنانی مثل حاج صفی، گفت: توانمندی بچه‌های ما در ضربات ایستگاهی و شوت‌زنی در ایران تک است. تیم وقتی گل می‌زند چه از روی ضربات ایستگاهی و چه شوت و چه عمق و ارسال همه آن بر مبنای کار داشته‌های ما است. داشته‌های ما شرایطش همین طور است که الان می‌بینید.وی افزود: موقعیت‌های دیگری هم داشتیم و حتی ضربه سر زدیم و از زیر طاق بیرون کشیدند. ضربه ایستگاهی حاج صفی به تیرک خورد ولی خوشحالم که بچه‌ها در شرایط آزاد فوتبال بازی می‌کنند. از زیر فشار خارج شده‌اند و همین شرایط را‌‌‌‌‌‌‌‌‌‌ خوب می‌کند تا آنها با آرامش و راحت بازی کنند.الهامی اضافه کرد: از مجموعه تیم، سهرابی و ذوالفقاری تشکر می‌کنم و دست تک تک بازیکنانمان را‌‌‌‌‌‌‌‌‌‌ می‌بوسم که شرافت را‌‌‌‌‌‌‌‌‌‌ واقعا به جا آوردند. این برد همه زحمات بچه‌ها بود، شاید من کمترین نقش را‌‌‌‌‌‌‌‌‌‌ داشتم و بیشترین نقش را‌‌‌‌‌‌‌‌‌‌ آنها داشتند. همکاران من امروز خیلی کمک کردند. از آنها تشکر می‌کنم و امیدوارم به جایی برسیم که ان‌شاءالله جشن خوبی بگیریم.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرنگار ورزشی خبرگزاری فارس، ابراهیم صادقی بعد از تساوی بدون گل مقابل پیکان در نشست خبری گفت: به دلیل اینکه دو تیم در آخر جدول حضور داشتند استرس زیادی در مسابقه شاهد بودیم و مسابقه کیفیت زیادی نداشت و بیشتر شاهد بازی مستقیم، پرتاب اوت دستی و ضربات کرنر بودیم. در نیمه اول پیکان بهتر از ما بازی کرد اما در نیمه دوم ما توانستیم بهتر باشیم و به حریف فشار آوردیم.وی افزود: موقعیت‌های گلزنی زیادی روی دورازه ها ایجاد نشد و دروازه‌بان ها توپ های زیادی نگرفتند و در ادامه لیگ می‌توانیم نتایج بهتری بگیریم.صادقی در مورد اینکه از 4 مساوی متوالی راضی هستید گفت: سه مساوی اول ما مقابل استقلال، سپاهان و شهرخودرو بود که هر سه تیم برای سهمیه آسیایی تلاش می‌کردند و در این مسابقه اما از نتیجه راضی نیستم زیرا در خانه خودمان بازی می کردیم و به دنبال برد بودیم. البته نباختن در این مسابقه هم شرایط ما را در جدول بهتر کرد و فرصت داریم که جایگاه مان را در جدول لیگ ارتقا بدهیم.سرمربی سایپا در مورد اینکه مربیان تیم ملی در ورزشگاه حضور داشتند اظهار داشت: فکر می کنم بازی خیلی خوبی را شاهد نبودند.صادقی در مورد داوری مسابقه گفت: داوری مشکل خاصی نداشت و اعتراض دو تیم در جریان مسابقه به داور هم امری طبیعی است. انتهای پیام/
به گزارش خبرگزاری فارس، در چارچوب هفته چهل و پنجم لیگ دسته اول فوتبال انگلیس معروف به «چمپیون‌شیپ» هادرزفیلد به مصاف وست‌برومویچ آلبیون رفت و در نهایت توانست به برتری 2 بر یک دست یابد.با این برد و شکست تیم دوم جدول، صعود لیدزیونایتد به لیگ برتر انگلیس برای فصل آینده قطعی شد.شاگردان بیلسا با 44 بازی و 87 امتیاز در صدرجدول لیگ چمیپون‌شیپ قرار گرفته‌اند.این صعود در حالی برای تیم باسابقه انگلیسی رقم می‌خورد که 16 سال این تیم از لیگ برتر انگلیس دور بود.در جدول چمپیون‌شیپ لیدزیونایتد با 87 امتیاز صدرنشین، وست‌برومویچ با یک بازی بیشتر و 82 امتیاز دوم و برنتفورد با 81 امتیاز سوم است.جدال برنتفورد و وست‌برومویچ برای رسیدن به جایگاه دوم و صعود مستقیم به جزیره بسیار جذاب شده است.برنتفورد فردا بعدازظهر میهمان استوک سیتی است.تیم‌های سوم تا ششم لیگ دسته اول انگلیس برای دیدارهای مقدماتی صعود می‌کنند و اکنون تیم‌های برنتفورد، فولام، ناتینگهام فارست و کاردیف سیتی شانس صعود دارند.انتهای پیام/ا
به گزارش خبرنگار ورزشی خبرگزاری فارس، مهدی تارتار پس از بازی تیمش مقابل نساجی اظهار داشت: قبل از اینکه راجع به بازی صحبت کنم جای هواداران خالی بود. هواداران نساجی به لیگ شور خاصی داده اند. هواداران ما هم، ما را تنها نگذاشتند.وی افزود: بازی شور خاصی نداشت. با نساجی همسایه بودیم و آمدیم امتیاز از دست ندهیم. خداراشکر این اتفاق رخ داد و بعد از ده نفر شده امتیاز ندادیم و روند نباختمان حفظ شد.تارتار در رابطه با داوری این دیدار عنوان کرد: گروه داوری روز خوبی را داشت، درست است یک بازیکن ما اخراج شد اما  باید آنالیز کنیم ببینم بازیکنمان جلوتر بوده است یا نه. در مجموع همرنگ و گروه داوری روز خوبی را داشتند.انتهای پیام/ا
به گزارش خبرنگار ورزشی خبرگزاری فارس، مجید نامجو مطلق در نشست خبری بعد از دیدار استقلال و نفت آبادان اظهار داشت: خدا را شکر برنده بازی شدیم، مطمئنا از این هفته به بعد بهتر خواهیم شد. جا دارد از بازیکنان تیم تشکر کنم که خیلی زحمت کشیدند. در بازی هفته قبل هم دیدی با وجود برتری در نیمه دوم به گل نرسیدیم ولی این برد باعث شد تا از نظر روحی روانی سبک تر شویم و در بازی‌های بعدی شرایط ما بهتر خواهد شد.وی افزود: ما فاز بدنسازی را پشت سر می‌گذاریم، به تیم نفت آبادان هم تبریک می‌گویم که زحمت کشیدند ولی با شناختی که از آنها داشتیم این تیم را راحت از کار انداختیم. در جریان بازی نبض بازی را در اختیار داشتیم و از نظر فنی هم حریف را کنترل کردیم. ما با این سیستمی که امروز اجرا کردیم برد خوبی به دست آوردیم و این برد را به هوادارانی که چند هفته شاهد برد ما نبودند تقدیم می کنیم. امیدوارم این روند ما ادامه داشته باشد.مربی استقلال خاطر نشان کرد: هواداران استقلال باید بدانند غیبت بازیکنان مختلف در این چند هفته به ما ضربه زد و حمایت‌های آنها باید از ما ادامه داشته باشد. از بازیکنان تیم هم تشکر می‌کنم که 96 دقیقه زحمت کشیدند.وی با اشاره به بازی کردن 2 بازیکن جوان در تیم استقلال گفت: هم خدامرادی و هم داجلیری امروز در ترکیب ما به میدان رفتند و معتقدم آنها آینده فوتبال ایران هستند. این نفرات قبلا در فهرست تیم ما نبودند ولی الان چند هفته است در تمرینات ما حضور دارند و امروز هم برای ما بازی کردند و مزد اعتماد ما را دادند. قطعا ما اگر باز هم چنین جوانانی داشته باشیم به آنها اعتماد می‌کنیم چون آینده متعلق به  جوان‌ها است.نامجومطلق در خصوص اینکه چرا مجیدی در نیمه اول جایگاهش تغییر کرد و ناظر بازی جای او را تغییر داد گفت: من این صحنه را ندیدم و حواسم به بازی بود.وی در خصوص افت مهدی قائدی نسبت به قبل از تعطیلات و اینکه گفته می‌شود او بازیکن نیم فصل اول نیست عنوان کرد: خیر اینگونه نیست، افت او را قبول ندارم چون او هفته به هفته بهتر می‌شود. قائدی هم جزو نفراتی بود که تست مرحله اول کرونای او مثبت شد و در اینگونه موارد باید به این نفرات زمان بدهیم. دیدید که غفوری هم برای بازی از ابتدا مشکل داشت ولی با توجه به نیاز ما برای دقایقی به زمین رفت.مربی تیم استقلال در خصوص اینکه آیا برنامه دیدار عقب افتاده این تیم اعلام شده یا خیر گفت: نه، هنوز برنامه‌ای به ما اعلام نشده است.انتهای پیام/
به گزارش خبرنگار ورزشی خبرگزاری فارس، عبدالله ویسی بعد از تساوی بدون گل مقابل سایپا در نشست خبری اظهار داشت:  هفته آینده خواهید دید که این یک امتیاز چقدر به ما کمک خواهد کرد.وی در مورد داوری مسابقه گفت: داوری بد نبود و تلاش کردند که حق را به حقدار بدهند.ویسی در مورد مسابقه گفت: بازی بسیار حساس و پراسترسی انتظار داشتیم که همانطور هم شد و بازی از نظر فوتبالی کثیف، بی رحم و خیلی زیبنده دو تیم نبود. ما دو مصدوم داشتیم که به بیمارستان رفتند و حریف هم یک مصدوم داشت که از بازی بیرون رفت. با این حال در این بازی زشت و بد  و سه چهار موقعیت داشتیم که می‌توانستیم برنده شویم و بیرون از خانه مساوی کردیم.  سرمربی پیکان در مورد اینکه در نیمه دوم مثل نیمه اول فشار نیاوردید گفت: دو بازیکن اصلی ما مصدوم شدند. کارمان را لنگ کردند و تفکرات مان را تغییر دادیم. باید این کار را می‌کردیم وقتی در خانه حریف نمی‌توانید گل بزنید در آینده یک امتیاز به دردمان می خورد.  وی در مورد داور مسابقه تصریح کرد: داور جوانی بود بازی سختی را تحمل کرد و امیدوارم داوری‌ها مثل بازی دیروز ماشین سازی و ذوب آهن نباشد و ماهم در مورد داوری حرف نزنیم  و بتوانند خوب بازی را کنترل کنند.  ویسی در مورد حضور مربیان تیم ملی در ورزشگاه گفت: تاثیر دارد اما استرس بازی زیاد و بی معنی بود که بازیکنان حواس شان به مربیان تیم ملی نبود. به نفع ما شد و سه هفته است نباختیم و سه هفته است یک گل خوردیم و از نتیجه راضی نیستیم اما این یک امتیاز به ما کمک می کند. انتهای پیام/
به گزارش خبرنگار ورزشی خبرگزاری فارس، 7 مسابقه از هفته بیست و پنجم لیگ برتر برگزار شد و تنها دیدار باقی مانده از این هفته پرسپولیس و فولاد خوزستان است که فردا شب در ورزشگاه آزادی برگزار می شود.به این ترتیب تیم پرسپولیس 56 امتیازی همچنان در صدر جدول لیگ برتر است و تیم تراکتور  در دیدار فینال گونه و 6 امتیازی تیم سپاهان را در تبریز شکست داد تا با 44 امتیاز به رده دوم جدول لیگ برتر صعود کند و یکی از بخت‌های مسلم نایب قهرمانی و کسب سهمیه آسیایی باشد. سپاهان هم به رده سوم جدول سقوط کرد. استقلال هم با پیروزی مقابل نفت آبادان با 41 امتیاز در رده پنجم جدول است و یک بازی هم نسبت به سایر تیم‌ها کمتر دارد. تیم فولاد خوزستان در حال حاضر با 3 بازی معوقه نزدیک ترین رقیب تراکتور برای رسیدن به نایب قهرمانی است.در واقع سه تیم تراکتور، استقلال و فولاد برای رسیدن به نایب قهرمانی با سپاهان رقابت نفسگیری را در هفته‌های دیگر خواهند داشت. در قعر جدول هم تیم‌های ذوب آهن، ماشین سازی، پارس جنوبی جم، سایپا، پیکان، گل گهر و شاهین شهرداری بوشهر برای فرار از سقوط تلاش می‌کنند. شاهین در قعر جدول است و گل گهر تیم رده پانزدهم است.جدول لیگ برتر به شرح زیر است:انتهای پیام/
به گزارش خبرنگار ورزشی خبرگزاری فارس، امیر قلعه نویی پس از شکست سپاهان مقابل تراکتور اظهار داشت: خیلی خوشحالم که یک بار دیگر به تبریز آمدم. شهر اولین‌ها و پرشورها است. به تراکتور و ساکت الهامی تبریک می‌گویم. واقعا نمی‌دانم از نظر فنی چه بگویم. همه چیز در اختیار ما بود. روی دو اشتباه گل خوردیم. روی گل‌هایی که خوردیم وظایفی که به بازیکنان داده بودیم انجام ندادند، توپی که علی قربانی تبدیل به گل نکرد را‌‌‌‌‌‌‌‌‌‌ 40 سال است در فوتبال ندیده‌ام.قلعه‌نویی ادامه داد: به هر حال فوتبال مانند زندگی است. اول تنبیه می‌کند و بعد درس می‌دهد. ما در این بازی هم مانند دو سه بازی قبل تنبیه شدیم.سرمربی سپاهان در مورد این که پس از تعطیلات کرونا شاهد یک سپاهان نامتمرکز هستیم عنوان کرد: اتفاقا اعتقاد دارم جزو تیم‌هایی هستیم که بعد از کرونا خیلی خوب فوتبال بازی می‌کنیم. در ایجاد موقعیت و... خوب کار کردیم. برای احسان حاج صفی آنجایی که وظیفه داده بودیم هافبک دفاعی‌مان نبود.وی خاطر نشان کرد: حاج صفی بازیکن شاخصی است، بازیکنی مانند او می‌تواند نتیجه را‌‌‌‌‌‌‌‌‌‌ عوض کند که این کار را‌‌‌‌‌‌‌‌‌‌ کرد. ما در نیمه اول موقعیت‌های زیادی داشتیم که استفاده نکردیم. گل اول بازی را‌‌‌‌‌‌‌‌‌‌ برخلاف جریان بازی خوردیم. بعد از گل مساوی همه چیز در اختیار ما بود، بازیکنان ما موقعیت‌های خوبی نداشتند که استفاده نکردیم و بعد از آن باز هم روی یک اشتباه بچگانه یک خطا و یک کرنر گل خوردیم.قلعه‌نویی افزود: فکر می‌کنم از نظر کیفیت بازی خوب هستیم. حتی نسبت به قبل از تعطیلات کرونا اما واقعا بی‌عدالتی است، نمی‌دانم چرا توپ علی قربانی گل نشد و هنوز برای من قابل هضم نیست. من فکر کردم توپ درون چارچوب است. بعد که دیدم کسی خوشحالی نمی‌کند متوجه شدم گل نشده است.وی در مورد رعایت پروتکل‌های بهداشتی در ورزشگاه یادگار امام(ره) اظهار داشت: من تشکر می‌کنم اما رختکن‌ها اصلاً شرایط خوبی نداشتند. موارد بهداشتی اصلاً خوب نبود که ما به دوستان هم گفتیم و ان‌شاءالله برای آینده بهتر شود.سرمربی تیم فوتبال سپاهان در مورد باخت امروز به تراکتور گفت: من به تیم حریف تبریک می‌گویم، باخت امروز مسئولیتش با من است. بچه‌های ما زحمتشان را‌‌‌‌‌‌‌‌‌‌ کشیدند ولی عملا به غیر از یک کاشته در نیمه دوم تیم حریف نزدیک دروازه ما نیامد. واقعا توپ قربانی که گل نشد برای من قابل هضم نیست. موقعیت‌های دیگری هم داشتیم که نمی‌دانم چرا تبدیل به گل نشد. این برد مبارک تراکتور باشد، به هر حال فوتبال است، اول تنبیه می‌کند و بعد درس می‌دهد. ما امروز هم مانند بازی با پارس جنوبی و سایپا تنبیه شدیم. مقصر همه اینها من هستم، بچه‌های ما نهایت زحمت و تلاششان را‌‌‌‌‌‌‌‌‌‌ کردند. از تک تک آنها ممنون هستم.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرنگار ورزشی خبرگزاری فارس، دو مسابقه همزمان از هفته بیست و پنجم لیگ برتر از ساعت 21 برگزار شد.نتایج   این مسابقات به شرح زیر است:سایپا تهران صفر- پیکان صفربا این تساوی پیکان 22 امتیازی شد و با تفاضل گل بهتر نسبت به گل گهرسیرجان در رده چهاردهم جدول باقی ماند پیکان بعد از دو برد متوقف شد.. سایپا هم 23 امتیازی شد و در رده سیزدهم جدول ایستاد. این چهارمین مساوی پیاپی شاگردان صادقی بود.داور:امیر عرب براقیکمک داوران: یعقوب سخندان – یعقوب حجتیکارت زرد: روزبه شاه علیدوست ( سایپا)کارت قرمز:-گل:-نساجی مازندران صفر- نفت مسجدسلیمان صفرنفت مسجدسلیمان با این تساوی 33 امتیازی شد و در رده هشتم جدول باقی ماند و نساجی هم با 28 امتیاز در رده نهم است. دو تیم با این تساوی در میانه جدول باقی ماندند.داور: یاسر همرنگکمک داوران: میلاد قاسمی – علیرضا طاهرخانیکارت زرد: پیام ملکیان( نفت مسجدسلیمان) مجتبی بیژن ، رضا دهقانی( نساجی مازندران)کارت قرمز: میثم نقی زاده( دقیقه 67 نفت مسجدسلیمان)گل:-انتهای پیام/ا
به گزارش خبرنگار ورزشی خبرگزاری فارس، دیدار تیم‌های نفت آبادان و استقلال از هفته بیست و پنجم مسابقات لیگ برتر از ساعت 21 در ورزشگاه تختی آبادان برگزار شد که این دیدار با دو گل دیاباته و مطهری به سود آبی پوشان پایتخت به پایان رسید.استقلال با این پیروزی بعد از 4 مسابقه پی در پی در لیگ برتر طعم برد را چشید و با 41 امتیاز به رده پنجم جدول صعود کرد تا با احتساب یک دیدار عقب افتاده امیدوار به کسب سهمیه باشد. نفت آبادان با این شکست 37 امتیازی باقی ماند و از رده هفتم جدول تکان نخورد.داور:  اشکان خورشیدیکمک‌ها:محمد جواد مداح – امیرمحمد داودزادهاخطار: مصطفی احمدی( نفت آبادان) فرشید اسماعیلی، آرش رضاوند و دیاباته ( استقلال)اخراج:گل:شیخ دیاباته(30) و (5+90) ارسلان مطهری برای استقلالترکیب نفت آبادان: محمد دریس، عقیل کعبی، طالب ریکانی( 1+90 حسین بغلانی)، میلاد جهانی، محمدرضا غبیشاوی (61 عیسی آل کثیر)، مصطفی احمدی ( 84محمد ناصری) 84، سید محمد قریشی، جعفر سلمانی، رضا جبیره، محمد اهل شاخه و مهدی حنفیسرمربی: بهنام سراجترکیب استقلال: سید حسین حسینی، محمد دانشگر، روزبه چشمی، میلاد زکی‌پور، آرش داجلیری (57 ووریا غفوری)، آرش رضاوند، علی کریمی، فرشید اسماعیلی(87 ارسلان مطهری)، علی دشتی(57 امیر حسین خدامرادی)، مهدی قایدی (78 شاهین طاهرخانی) و شیخ دیاباتهسرمربی: فرهاد مجیدیدقیقه 2ضربه پای چپ طالب ریکانی با اختلاف از روی دروازه استقلال به بیرون رفت.دقیقه 8حرکت ترکیبی بازیکنان نفت آبادان موقعیت را برای ریکانی فراهم کرد که ضربه این بازیکن باز هم از کنار دروازه استقلال راهی اوت شد.دقیقه 12حرکت خوبی علی دشتی و عبور وی از مدافع نفت تنها یک ضربه می‌خواست تا برای استقلال گل به ثمر برسد ولی مدافع نفت توپ دشتی را قطع کرد.دقیقه 21حرکت خوب بازیکنان نفت باعث به ثمر رسیدن گل توسط حنفی شد اما داور این گل را آفساید اعلام کرد.دقیقه 25ضربه خطرناک ریکانی را حسین حسینی در آغوش گرفت.دقیقه 26ضربه محکم و دیدنی عقیل کعبی را حسینی با واکنش به موقع راهی کرنر کرد.دقیقه 30ارسال روی دروازه نفت و ضربه سر دانشگر با اشتباه گلر نفت آبادان همراه شد و دیاباته از فرصت استفاده کرد و گل اول آبی پوشان را به ثمر رساند.دقیقه47چند شوت پی در پی بازیکنان نفت آبادان یک کرنر را برای این تیم رقم زد.نیمه دوم:دقیقه 49ضربه ضعیف جعفر سلمانی با فاصله زیاد از کنار دروازه استقلال راهی اوت شد.دقیقه 54این بار ریکانی توپ را در موقعیت خوب از بالای دروازه استقلال به اوت رفت.دقیقه 63ضربه عجیب میلاد زکی پور نزدیک بود وارد دروازه نفت شود اما توپ به شکلی خطرناک از روی دروازه به بیرون رفت.دقیقه 68ضربه دیدنی آل کثیر را حسینی با واکنش دیدنی‌تر به زمین برگشت داد.دقیقه 74ضربه خوب جعفر سلمانی از بالای دروازه حسینی راهی اوت شد.دقیقه 84ارسال تند و تیز مصطفی احمدی را حسینی در دو ضرب دفع کرد و در برگشت ضربه سر آل کثیر با اختلاف کم راهی اوت شد.دقیقه 5+90استارت 50 متری مطهری وی را با گلر نفت تک به تک کرد و این بازیکن با عبور از دروازه‌بان گل دوم تیمش را به ثمر رساند.انتهای پیام/
به گزارش خبرگزاری فارس و به نقل از روابط عمومی باشگاه نساجی مازندران، مصطفی اکبری پزشک تیم نساجی جزئیات مصدومیت سیدمحمد میری زننده سوپرگل بازی نساجی در برابر استقلال را چنین مطرح کرد: در ناحیه راست کمر و لگن میری که به زمین اصابت کرده بود، درد شدیدی وجود داشت که نتوانست به بازی ادامه دهد و متاسفانه دقایق آخر تیم ما 10 ‌نفره بازی کرد.وی افزود: خوشبختانه هیچ‌گونه شکستگی و دررفتگی وجود نداشت اما درد شدید آن، ابتدا با مسکن‌های معمولی کمی تسکین پیدا کرد. سپس میری را به بیمارستان منتقل کردیم و با فراهم کردن شرایط ایزوله برای جلوگیری از کرونا، هم ایمیجینگ و هم دیگر امور تخصصی را انجام دادیم.پزشک نساجی با اشاره به اینکه طبق عکس، شکستگی در لگن وجود نداشت و بیشتر به بافت نرم مشکوک شدیم، بیان کرد: همچنین در ام‌.آر.آی انجام‌شده، در جواب‌های اولیه کوفتگی در آن ناحیه و عضلات ناحیه سرینی مشخص بود.اکبری خاطرنشان کرد: با ساعاتی استراحت و عدم تحرک، وضعیت میری بهتر می‌شود و به بازی با فولاد می‌رسد.انتهای پیام/
به گزارش خبرگزاری فارس، جوردن هندرسون، کاپیتان لیورپول از سوی اتحادیه ورزشی نویسان انگلیس به عنوان بهترین بازیکن فصل 2019-2020 انتخاب شد. هندرسون در این فصل لک لک‌ها را بعد از 30 سال قهرمان لیگ جزیره کرد.این بازیکن در اغلب دیدارهایی که در ترکیب قرمزپوشان مرسی ساید بوده است، زمینه ساز پیروزی تیمش شده ست و شاگردان کلوپ دست پر زمین را ترک کرده‌اند.آماری در این باره منتشر شده است که هندرسون در 90 درصد بازی‌هایی که در ترکیب لیورپول بوده، قرمزپوشان پیروز میدان لقب گرفته‌اند.لیورپول با حضور او در 30 بازی، 27 پیروزی بدست آورده، 2 تساوی و تنها یک شکست را متحمل شده است.بر این اساس هندرسون با تاثیرگذاری 90 درصدی بیشترین تاثیر مثبت را در میان بازیکنان حاضر در لیگ برتر انگلیس در تیم داشته است.انتهای پیام/
به گزارش خبرنگار ورزشی خبرگزاری فارس، هومن افاضلی که به علت بیماری در بازی شب گذشته تیمش مقابل گل‌گهر روی نیمکت حضور نداشت، امروز به علت تشدید بیماری در بیمارستان بستری شد.سرمربی ماشین سازی چندی پیش دارای علائم و مشکوک به کرونا شده بود و مدتی در قرنطینه به سر برد اما امروز به دلیل حاد شدن بیماری راهی بیمارستان بین‌المللی تبریز و در بخش مراقبت‌های ویژه این بیمارستان بستری شد.افاضلی که از نظر تنفسی دچار مشکل شده،  امروز از ریه‌اش عکسبرداری شد و با تشخیص پزشکان در بخش مراقبت‌های ویژه تحت نظر قرار گرفت.خبرگزاری فارس برای هومن افاضلی بازگشت کامل سلامتی و تندرستی را آرزومند است.انتهای پیام/
به گزارش خبرگزاری فارس، در تاریخ 24 جولای سال 2013 و  در چنین روزی توپچی‌های لندن برای به خدمت گرفتن لوئیس سوارز ستاره اروگوئه‌ای و گلزن لیورپول پیشنهاد 40 میلیون و یک پوندی ارائه کردند.در آن زمان توپچی‌ها به دنیال یک مهاجم تراز اول بودند و از طرفی در بند قرارداد سوارز برای جدایی ارائه پیشنهاد بالای 40 میلیون پوند نوشته شده بود و دلیل این پیشنهاد از سوی آرسنال هم رقمی بالاتر از این مبلغ بود.این پیشنهاد حتی به سران لیورپول هم برخورد و آن‌ها نسبت به آن موضع گرفتند و در نهایت سران لیورپول این پیشنهاد را رد کردند تا سوارز در نهایت یک سال بعد با مبلغی به ارزش 65 میلیون پوند راهی بارسلونا شود.انتهای پیام/
به گزارش خبرگزاری فارس، نشریه «مارکا» مثل همیشه یک نظرسنجی برای انتخاب بهترین بازیکن رئال در فصل 2019-2020 برگزار کرد که در نهایت کریم بنزما، مهاجم فرانسوی به عنوان بازیکن  فصل رئال انتخاب شد.بنزما فصلی رویایی را به همراه قوهای سپید پشت سرگذاشته است. جایزه موسوم به «ماهو» با آراء هواداران رئال اهدا می‌شود که بنزما در این فصل فاتح این جایزه شد.راموس، والورده، کاسمیرو و وسینیوس با بنزما در کسب جایزه بهترین بازیکن فصل رئال رقابت می‌کردند ولی در نهایت مهاجم فرانسوی با کسب اکثریت آراء به عنوان بهترین بازیکن فصل رئال انتخاب شد.بنزما در این فصل 37 بازی برای کهکشانی ها بازی کرده و 21 گل به ثمر رسانده و 8 پاس گل داده است.انتهای پیام/
به گزارش خبرگزاری فارس، شبکه «الکاس» قطر خبر داد تست نهایی کرونای محمد قاسم، بازیکن تیم ملی فوتبال عراق و عضو باشگاه الشرطه خوشبختانه منفی شد.روز گذشته رسانه‌های عراق از مثبت شدن تست اولیه کرونای این بازیکن ملی پوش خبر داده بودند. امروز (جمعه) بعد از انجام تست پی سی آر مشخص شد این بازیکن کرونا ندارد.در ماه گذشته 2 پیشکسوت فوتبال عراق به دلیل ابتلا به کرونا جان خود را از دست دادند. تیم ملی عراق یکی از رقبای ایران در مرحله گروهی انتخابی جام جهانی 2022 است.انتهای پیام/
به گزارش خبرگزاری فارس، سایت «maisfutebol» پرتغال خبر داد باشگاه دسته دومی فوتبال فوئنلابرادا اسپانیا اعلام کرد یکی از بازیکنان کرونایی‌اش به دلیل بد شدن وضع جسمانی‌اش به بیمارستان منتقل شد.این باشگاه اسپانیایی روز گذشته اعلام کرد تست کرونای 10 بازیکنش مثبت اعلام شده است. اما امروز حال یکی از این بازیکنان کرونایی بد شد و باشگاه مجبور شد او در بیمارستان بستری کند.طبق گزارش‌های رسیده وضعیت جسمانی این بازیکن منتقل شده به بیمارستان ثابت است و جای نگرانی وجود ندارد. تیم فوتبال فوئنلابرادا در دسته دوم لیگ اسپانیا یعنی لالیگای 2 حضور دارد.انتهای پیام/
به گزارش خبرگزاری فارس و به نقل از روابط عمومی باشگاه نساجی مازندران، مصطفی اکبری پزشک تیم نساجی جزئیات مصدومیت سیدمحمد میری زننده سوپرگل بازی نساجی در برابر استقلال را چنین مطرح کرد: در ناحیه راست کمر و لگن میری که به زمین اصابت کرده بود، درد شدیدی وجود داشت که نتوانست به بازی ادامه دهد و متاسفانه دقایق آخر تیم ما 10 ‌نفره بازی کرد.وی افزود: خوشبختانه هیچ‌گونه شکستگی و دررفتگی وجود نداشت اما درد شدید آن، ابتدا با مسکن‌های معمولی کمی تسکین پیدا کرد. سپس میری را به بیمارستان منتقل کردیم و با فراهم کردن شرایط ایزوله برای جلوگیری از کرونا، هم ایمیجینگ و هم دیگر امور تخصصی را انجام دادیم.پزشک نساجی با اشاره به اینکه طبق عکس، شکستگی در لگن وجود نداشت و بیشتر به بافت نرم مشکوک شدیم، بیان کرد: همچنین در ام‌.آر.آی انجام‌شده، در جواب‌های اولیه کوفتگی در آن ناحیه و عضلات ناحیه سرینی مشخص بود.اکبری خاطرنشان کرد: با ساعاتی استراحت و عدم تحرک، وضعیت میری بهتر می‌شود و به بازی با فولاد می‌رسد.انتهای پیام/
به گزارش خبرگزاری فارس، آرتیم دزیوبا، مهاجم تیم ملی روسیه و عضو باشگاه زنیت سن پترزبورگ که در این فصل لیگ روسیه به همراه سردار آزمون همبازی اش با زدن 17 گل آقای گل لیگ روسیه شد.دزیوبا در جدیدترین مصاحبه خود درباره رابطه‌اش با آزمون و آقای گلی مشترکش با سایت «مچ توی» روسیه گفت و گو کرد که به شرح زیر است:* نظرت درباره رقابت تنگاتنگ با آزمون برای کسب عنوان آقای گلی چیست؟رقابت با آزمون جذاب بود. هر دوی ما با زدن 17 گل به این رقابت پایان دادیم. به نظرم نتیجه عادلانه‌ای بود. من برای سردار خوشحالم. باعث خوشحالی است که او در تیم ماست. زنیت با حضور آزمون قوی تر از گذشته است. واقعیت را می‌گویم من اصلا بابت استراحت در بازی آخر مقابل روستوف و رفتن آزمون به این بازی ناراحت نیستم. اصلا به این فکر نمی‌کردم که بتوانم در این بازی گل 18 خود را بزنم و بهترین گلزن شوم. مهمترین چیز این است که ما قهرمان شدیم و در بازی با اسپارتاک در نیمه نهایی جام حذفی به پیروزی رسیدیم.* آزمون را به دلیل اینکه تعداد گل کمتری از روی نقطه پنالتی  نسبت به تو به ثمر رسانده، مستحق تر به کسب عنوان آقای گلی می‌دانند، نظرت چیست؟ البته قصد جسارت به شما را ندارم.نه، مشکلی نیست. آمار و ارقام گل که این را نشان نمی دهد(باخنده). در حالت کلی آزمون در داخل باکس بازی می‌کند و این بدان معناست که او فرصت بیشتری برای گلزنی دارد. البته من افتخار می‌کنم که موفق شدم برای دومین بار متوالی بهترین پاسور شوم. اگر من اشتباه می‌کردم این اتفاق برایم نمی افتاد. البته این را نمی‌توانم انکار کنم که به دنبال آقای گلی نبودم بلکه می خواستم بهترین پاسور گل هم شوم. من و آزمون هر دو 17 گل زدیم و این به معنای این است که من در این رقابت به سردار نباختم.* آزمون بعد از گلزنی مقابل روستوف و رساندن تعداد گل هایش به عدد 17 بعد از تبریک تو خنده‌ای مشکوک به تو زد؟بله با دقت نگاه کردم. میان ما نکاتی وجود دارد. پیش از این بحثی مطرح بود که چه کسی به همراه تیم به روستوف سفر می‌کند و چه کسی در خانه می ماند و استراحت می‌کند. به همین خاطر ما از قصد هم دیگر را پوشش می‌دهیم. وقتی او گل را به ثمر رساند، خوشحال بود. البته این اشتباه است که خنده اش برای من بود. اصلا دوست نداشتم مقابل روستوف ببازیم. همیشه باید بازی عادلانه باشد. آزمون صفات خوب زیادی در زمین دارد از جمله فرار رو به جلو، پرش‌های خوب و شم گلزنی بالا، او وقتی می پرد در هوا می ماند(باخنده).* آزمون چه احساسی نسبت به شوخی‌های تو دارد؟او برخورد عادی می کند. بعد از بازی با روستوف او آمد و گفت: من را به عنوان برادر بزرگتر می‌داند  و این حمایتی خوب و عالی از من بود.انتهای پیام/
آرتیم دزیوبا، مهاجم تیم ملی روسیه و عضو باشگاه زنیت سن پترزبورگ که در این فصل لیگ روسیه به همراه سردار آزمون همبازی اش با زدن 17 گل آقای گل لیگ روسیه شد.دزیوبا در جدیدترین مصاحبه خود درباره رابطه‌اش با آزمون و آقای گلی مشترکش با سایت «مچ توی» روسیه گفت و گو کرد که به شرح زیر است:* نظرت درباره رقابت تنگاتنگ با آزمون برای کسب عنوان آقای گلی چیست؟رقابت با آزمون جذاب بود. هر دوی ما با زدن 17 گل به این رقابت پایان دادیم. به نظرم نتیجه عادلانه‌ای بود. من برای سردار خوشحالم. باعث خوشحالی است که او در تیم ماست. زنیت با حضور آزمون قوی تر از گذشته است. واقعیت را می‌گویم من اصلا بابت استراحت در بازی آخر مقابل روستوف و رفتن آزمون به این بازی ناراحت نیستم. اصلا به این فکر نمی‌کردم که بتوانم در این بازی گل 18 خود را بزنم و بهترین گلزن شوم. مهمترین چیز این است که ما قهرمان شدیم و در بازی با اسپارتاک در نیمه نهایی جام حذفی به پیروزی رسیدیم.* آزمون را به دلیل اینکه تعداد گل کمتری از روی نقطه پنالتی  نسبت به تو به ثمر رسانده، مستحق تر به کسب عنوان آقای گلی می‌دانند، نظرت چیست؟ البته قصد جسارت به شما را ندارم.نه، مشکلی نیست. آمار و ارقام گل که این را نشان نمی دهد(باخنده). در حالت کلی آزمون در داخل باکس بازی می‌کند و این بدان معناست که او فرصت بیشتری برای گلزنی دارد. البته من افتخار می‌کنم که موفق شدم برای دومین بار متوالی بهترین پاسور شوم. اگر من اشتباه می‌کردم این اتفاق برایم نمی افتاد. البته این را نمی‌توانم انکار کنم که به دنبال آقای گلی نبودم بلکه می خواستم بهترین پاسور گل هم شوم. من و آزمون هر دو 17 گل زدیم و این به معنای این است که من در این رقابت به سردار نباختم.* آزمون بعد از گلزنی مقابل روستوف و رساندن تعداد گل هایش به عدد 17 بعد از تبریک تو خنده‌ای مشکوک به تو زد؟بله با دقت نگاه کردم. میان ما نکاتی وجود دارد. پیش از این بحثی مطرح بود که چه کسی به همراه تیم به روستوف سفر می‌کند و چه کسی در خانه می ماند و استراحت می‌کند. به همین خاطر ما از قصد هم دیگر را پوشش می‌دهیم. وقتی او گل را به ثمر رساند، خوشحال بود. البته این اشتباه است که خنده اش برای من بود. اصلا دوست نداشتم مقابل روستوف ببازیم. همیشه باید بازی عادلانه باشد. آزمون صفات خوب زیادی در زمین دارد از جمله فرار رو به جلو، پرش‌های خوب و شم گلزنی بالا، او وقتی می پرد در هوا می ماند(باخنده).* آزمون چه احساسی نسبت به شوخی‌های تو دارد؟او برخورد عادی می کند. بعد از بازی با روستوف او آمد و گفت: من را به عنوان برادر بزرگتر می‌داند  و این حمایتی خوب و عالی از من بود.انتهای پیام/
به گزارش خبرگزاری فارس، سایت «فوتبال ایتالیا» خبر داد دی فرانچسکو، سرمربی سابق آ.اس رم در راه رفتن به لالیگا است. این سرمربی سابق جالورسی از باشگاه آلاوس پیشنهادی دریافت کرده است.آلاوس پیشنهاد وسوسه کننده ای را به دی فرانچسکو داده و می خواهد قراردادی 2 ساله با سرمربی سابق گرگ ها امضا کند. بنا به گزارش ها مسئولان باشگاه آلاوس منتظر پاسخ دی فرانچسکو هستند.دی فرانچسکو در طی سال های گذشته در سری آ به همراه ساسولو و رم نتایج خوبی را گرفت. این سرمربی موفق شد جالوروسی را به نیمه نهایی لیگ قهرمانان اروپا برساند. اما او در فصل گذشته بعد از گذشت 7 هفته به دلیل کسب نتایج ضعیف از سمتش برکنار شد.انتهای پیام/
به گزارش خبرگزاری فارس و به نقل از فدراسیون جهانی کاراته، در میان گسترش و همگیری ویروس کووید19 در سراسر جهان، برای از سرگیری توسعه عادی فعالیت‌های ورزشی کاراته، فدراسیون جهانی کاراته نسخه ای ساده از دستورالعمل‌های ویروس کووید19 را منتشر کرده است.این برنامه برای ورزشکاران، هواداران و برگزار کنندگان رویدادها است. این دستورالعمل‌ها از سوی فدراسیون جهانی کاراته ( WKF) صادر و توسط کمیته پزشکی WKF مورد بررسی گرفته است.این توصیه‌ها، برای رویدادهای ورزشی به عنوان حداقل شرایط پس از تأیید آنها توسط مقامات ذیصلاح کشورها قابل اجرا است، زیرا تمامی تصمیمات مربوط به از سرگیری تمرینات ورزشی باید براساس توصیه‌های بهداشتی هر کشور اتخاذ شود.برای بارگیری نسخه گرافیکی دستورالعمل‌های مقابله با ویروس کووید19 اینجا را کلیک کنید.برای بارگیری سند کامل دستورالعمل‌های مقابله با ویروس کووید19  اینجا را کلیک کنید.انتهای پیام/
به گزارش خبرنگار حوزه مسجد و هیأت خبرگزاری فارس، شیوع موج اول ویروس کرونا در اسفندماه موجب لغو تجمعات مختلف از جمله مراسم‌ها و برنامه‌های مذهبی مساجد و هیأت‌ها و همچنین حرم‌های اهل بیت (ع) شد. روندی که از سالروز شهادت امام‌هادی (ع) در روز ۸ اسفندماه آغاز شد و بسیاری از هیأت‌های مذهبی، جلسات خود را به فضای مجازی بردند تا تجربه‌ای جدید در برگزاری این آیین‌ها را شاهد باشیم.بسیاری از مداحان سرشناس کشور جلسات خود را در مناسبت‌های مهمی همچون میلاد امام حسین (ع)، میلاد حضرت عباس (ع) و نیمه شعبان به صورت مجازی برگزار کردند. در ادامه از ۲۸ اسفندماه نیز نماز جماعت در مساجد کشور به دلیل شیوع روزافزون ویروس کرونا لغو شد.روند تعطیلی حرم‌های اهل بیت (ع)، مساجد و جلسات مذهبی تا ابتدای ماه رمضان در کشور ادامه داشت. رسانه ملی نیز با پخش ۳۰ شب مناجات شعبانیه برای رونق حال معنوی در میان مردم تلاش کرد، اما خلأ برگزاری جلسات و حضور در مجالس مذهبی، مساجد و زیارت حرم‌های اهل بیت (ع) همچنان وجود داشت و در نزدیکی‌های ماه رمضان به اوج خود رسید. این مطالبه تا جایی ادامه پیدا کرد که حتی در فضای مجازی، پویش بازگشایی هیأت ایجاد شد.مخاطبان خبرگزاری فارس نیز سوژه‌ای با عنوان لزوم بازگشایی مساجد با رعایت پروتکل‌های بهداشتی در «فارس من»، سامانه تعاملی این رسانه ثبت کردند و خود نیز پیشنهادهایی برای بازگشایی مساجد ارائه کردند. در بخشی از این بسته پیشنهادی آمده بود:با توجه به اینکه مساجد و اماکن مقدس از حرمت ویژه‌ای بین عموم مسلمین برخوردارند، بایسته است که ان شاءالله پس از اتمام بحران شدید کرونا و اعلام وضعیت سفید مثلاً بعد از ۳۱ فروردین یا ۳۱ اردیبهشت ۹۹ از جمله اماکنی باشد که زودتر از سایر اماکن تجمعی مورد بازگشایی قرار بگیرد. چرا که نماز جماعت خود می‌تواند سبب گشایش و برکت در امور مسلمین و رفع سریع‌تر بلا از جامعه و عالم باشد.خبرگزاری فارس هم در راستای پیگیری این مطالبه گزارشی با عنوان «۱۴ پیشنهاد فارس برای بازگشایی مراکز دینی» در شب‌های قدر ارائه کرد که می‌توانید آن را یک بار دیگر مطالعه کنید.در نهایت مقام معظم رهبری در ارتباط تصویری با ستاد ملی مبارزه با کرونا که با حضور اعضای این ستاد و استانداران ۳۱ استان کشور در روز ۲۱ اردیبهشت‌ماه برگزار شد، با اشاره به یک سؤال بی‌پاسخ درباره مراسم دعا، نماز و عبادات در مساجد و اماکن مقدس تأکید کردند: بنده هیچ پیشنهادی در این باره ارائه نمی‌کنم و تابع نظر و تشخیص کارشناسی ستاد ملی مبارزه با کرونا هستم اما باید توجه داشت که عبادات و توسل بخصوص در ماه رمضان و شبهای قدر جزو نیازهای اساسی و حتمی مردم است و مردم در قضایای مهم نیز بیشتر به ارتباط با پروردگار نیاز دارند البته معتقدم اگر قواعد سخت‌گیرانه‌ای هم در این زمینه وضع شود مردم مؤمن و مسجدی حتماً بیشتر از دیگران به آن عمل می‌کنند.رهبر انقلاب افزودند: همان‌گونه که گفتم نظر کارشناسی‌شده در ستاد ملی مبارزه با کرونا را معتبر می‌دانم اما این بررسی را باید به کسانی سپرد که حقیقت و ضرورت دعا و توسل را درک می‌کنند آن وقت هر چه آن‌ها تصمیم بگیرند بنده و همه مردم به آن عمل خواهیم کرد.این بیانات موجب شد که ستاد ملی مبارزه با کرونا به صورت جدی برای این امر وارد عمل شود که در نهایت با ارائه پروتکل‌های بهداشتی امکان برگزاری مجالس دعا و مناجات در شب‌های قدر در مساجد و هیأت‌ها فراهم شد.این ستاد مصوب کرد:* در برگزاری مراسم‌های شب قدر باید مراسم با یک ظرفیت محدود و ترجیحاً در فضای باز برگزار شود. * حداقل فاصله از طرفین، پشت سر و جلو حداقل یک متر است. * شرکت‌کنندگان در مراسم شب‌های قدر باید از ماسک و دستکش استفاده کنند و مهر، جانماز و قرآن را همراه خود ببرند. * اگر فضای برگزاری مراسم سربسته بود، حداکثر از یک‌چهارم فضا استفاده شود. * اقدام دیگری که با همکاری صداوسیما انجام شده این است که از مکان‌های خاص مراسم به صورت زنده و در کانال‌های مختلف پخش شود. * حداکثر زمانی که برای برگزاری شب‌های احیا گذاشتیم، دو ساعت است.مساجد و هیأت‌های مذهبی نیز با تلاش بسیاری در شب‌های قدر توانستند مجالس دعا و مناجات را با رعایت کامل این پروتکل‌ها برگزار کنند که می‌تواندی تلاش آن‌ها را در این فیلم مشاهده کنید.رعایت و تلاش مذهبی‌ها در این ایام موفقیت‌آمیز بود؛ به طوری که براساس نظر کارشناسان پزشکی بعد از برگزاری این مجالس، اگر فاصله‌گذاری اجتماعی و سایر ملاحظات پیشگیرانه رعایت نمی‌شد، باید بعد از ۱۴ روز شاهد افزایش بیماری می‌بودیم اما روند نزولی بیماری ادامه داشت؛ به‌طوری که بعد از عید فطر با کاهش بیماران و فوتی‌های روزانه، دولت مصمم به بازگشایی مراکز مختلف کشور کرد.این روزها اما کشور مجدداً دچار موج دوم ویروس کرونا شده و تعداد فوتی‌های روزانه، مجدداً سه رقمی شده است. حتی در روز ۱۹ تیرماه رکورد درگذشتگان ناشی از این بیماری، به بیشترین رقم خود در این مدت یعنی عدد ۲۲۱ درگذشته نیز رسید. تعداد افراد مبتلا به این بیماری در ۲۴ ساعت نیز هر روز رقم نگران‌کننده‌ای را نشان می‌دهد. این رشد روزافزون موجب نگرانی مردم و مذهبی‌ها در خصوص برگزاری مراسم‌های مذهبی در ایام ماه محرم شده است.به طوری که یکی از سردبیران فارس من با ثبت سوژه‌ای خواسته تا برای بازگشایی مجالس در ایام ماه محرم پروتکل نوشته شود مخاطبان نوشته‌اند:«با توجه به نزدیک شدن ایام محرم لازم است پیش‌نویسی از دستورالعمل‌های بهداشتی در این ایام نوشته شود و در معرض نظرسنجی افراد قرار گیرد تا در نهایت یک دستورالعمل صحیح و قابل اجرا اعلام شود و از این طریق ایام محرم و سوگواری به درستی و با کمترین خطر ابتلا به کرونا برگزار شود.»حجت‌الاسلام حسن روحانی رئیس جمهور نیز شامگاه ۲۷ تیرماه در جلسه ستاد مبارزه با کرونا از وزیر کشور خواست همانطور که پیش از این هم مقرر شده بود هرچه سریع‌تر با همکاری دستگاه‌های ذیربط، دستورالعمل‌های مرتبط با برگزاری ایام سوگواری و عزاداری سالار شهیدان و سرور آزادگان جهان حضرت ابا عبدالله الحسین (ع) و یاران با وفایش در ماه محرم را برای تصویب در ستاد ملی مبارزه با کرونا آماده و ارائه کند.سازمان تبلیغات اسلامی نیز فردا دوشنبه ۳۰ تیرماه جلسه ستاد ملی محرم ۱۴۴۲ هجری قمری را به ریاست حجت‌الاسلام محمد قمی و با حضور اعضای ستاد و نمایندگان دستگاه‌های مختلف برگزار می‌کند و بنا دارد در خصوص برگزاری مجالس در ایام ماه محرم تصمیم‌گیری کند تا این دستگاه‌ها پیشنهادهای خود را برای تصویب در ستاد ملی مبارزه با کرونا ارائه کند.خبرگزاری فارس، به زودی این موضوع را در گفت‌وگو با کارشناسان مختلف پیگیری کرده و پیشنهادهای مختلف و متنوعی را برای تدوین پروتکل‌های بهداشتی برگزاری مجالس در ماه محرم ارائه می‌کند. با استفاده از این لینک، موضوع مطرح شده را حمایت کنید یا نظرات خود را زیر همین مطلب به ثبت برسانید.انتهای پیام/
به گزارش خبرنگار حج و زیارت و وقف خبرگزاری فارس یکی از اتفاقات خوب چند سال اخیر حرم امام رضا (ع) طرح ایستگاه مطالعه و کتابسرای زائر بود که سال ۱۳۹۸ همزمان با ایام میلاد امام رضا (ع) در حرم نورانی رضوی راه‌اندازی شد.اما این طرح از اواخر سال گذشته و با شیوع کرونا و بسته شدن درب‌های حرم امام رضا (ع) به حالت تعلیق درآمد و حتی با باز شدن درب‌ها هم ادامه پیدا نکرد زیرا استفاده مشترک از کتاب خلاف دستور‌العمل‌های بهداشتی بود و همچنین فضا‌هایی که برای این کار در نظر گرفته شده بود فضای داخل حرم بود که فضا‌ها هنوز باز نشده است.با توجه به این محدودیت‌ها حجت‌الاسلام احمد مروی تولیت آستان قدس رضوی طی فراخوانی از عموم مردم درخواست کرد تا ایده‌های خود را درباره ترویج دوباره این کار در ایام شیوع کرونا ارائه کنند بدهند تا زائران ضمن زیارت حرم نورانی امام رئوف از این ظرفیت بهره‌مند شوند.علاقه‌مندان می‌توانند هرگونه نظرات، پیشنهادات و انتقادات خود را از طریق سامانه پیامکی به شماره ۳۰۰۰۸۰۲۲۲۲ ارسال کنند. همچنین از طریق صفحه تولیت آستان قدس رضوی در اینستاگرام به نشانی marvi_ir ارسال کنند.انتهای پیام/
بر اساس تصمیم سعودی‌ها، امسال برای حجاج کارت تردد و مجوزی صادر می‌شود و فقط افراد دارای مجوز امکان تردد در مشاعر مقدسه را دارند و از ورود سایر افراد جلوگیری می‌شود و در صورت مشاهده تخلف جریمه ۵ هزار ریال سعودی پیش‌بینی شده است.همچنین به نظر می‌رسد که از فردا درهای مسجدالحرام به روی حج‌گزاران باز شود و البته همچنان سایر افراد اجازه ورود به خانه خدا را ندارند.در مشاعر مقدسه نیز ممنوعیت تردد از امروز آغاز و تا ۱۲ ذی الحجه ادامه دارد. همچنین امسال برای حفظ سلامت و جلوگیری از کرونا، زائران خانه خدا در منا و مشعر به جای اسکان در چادرها، در ۶ ساختمان ساخته شده در دامنه جمرات اسکان داده می‌شوند.در ادامه فیلمی از مشاعر مقدس در آستانه ماه ذی الحجه مشاهده می‌کنید:انتهای پیام/
به گزارش خبرنگار قرآن و فعالیت‌های دینی خبرگزاری فارس کتاب خاطرات احمد ابوالقاسمی قاری بین‌المللی قران کریم با عنوان «ترکش دوست‌داشتنی» منتشر شد.این کتاب به قلم محمد خسروی‌راد و در ۴۰۰ صفحه منتشر شده که شامل زندگی‌نامه و خاطرات احمد ابوالقاسمی از دوران کودکی تاکنون است.موضوعاتی که در این کتاب می‌خوانیم شاملحضور در جبهه و مجروحیت و ترکشی که از آن زمان تا اکنون در ریه ابوالقاسمی جا خوش کردهماجراهای خواندنی از سفرهای خارجی و حوادث تلخ و شیرین محافل قرآنی در اروپا، آفریقا، آسیا و سایر نقاط جهان.چگونگی طی مراحل مختلف رشد یک قاری که صدای چندان خوشی نداشت به سطوح بالای جهانی و دستیابی به عنوان اول جهانی.این کتاب توسط انتشارات عیدگاه منتشر شده و علاقه‌مندان برای تهیه آن می‌توانند از طریق نشانی الکترونیکی  Eedgah@yahoo.com اقدام کنند.انتهای پیام/
به گزارش خبرنگار حوزه مسجد و هیات خبرگزاری فارس، حجت‌الاسلام حامد کاشانی استاد حوزه و دانشگاه، سعید زیباکلام را به مناظره در خصوص حکومت امیرالمومنین دعوت کرد.این سخنران مذهبی با انتشار پستی در فضای مجازی نوشت:آقای سعید زیباکلام بزرگوار! از آفات عدالت‌خواهی، غضب و فوران هیجان است. خشم سرشار باعث شده در کلام و متنتان، پرخاشگری و فرافکنی موج بزند. از آنجا که ریشه را در نوع نگاهتان به حکومت امیرالمومنین (ع) و تحت تاثیر دکتر شریعتی می‌دانم. جنابعالی را به گفتگویی دوستانه دعوت می‌کنم.انتهای پیام/
به گزارش خبرگزاری فارس، حجت‌الاسلام ناصر رفیعی، استاد حوزه و دانشگاه شب گذشته شنبه ٢٨ تیرماه در برنامه تلویزیونی «بدون توقف» شبکه سه سیما با اشاره به اینکه من سال‌هاست دغدغه‌ گفت‌وگوی مستقیم با جوان‌ها را دارم، گفت: من معتقدم باید بنشینیم با جوان‌ها رودررو صحبت کنیم. نباید از گفت‌وگو بترسیم، به این جهت این برنامه را به فال نیک می‌گیرم گرچه این را هم کافی نمی‌دانم.وی در ادامه تصریح کرد: قرآن می‌فرماید «دین فطری است» وقتی کسی را در غار هم نگه دارید خود به خود میل به دین دارد، میل به پرستش دارد همانند حضرت ابراهیم (ع) که تا ١٣ سالگی در غار بود اما بعد از بیرون آمدن از غار در پی پرستش خدا بود، انسان ذاتا می‌خواهد بداند از کجا آمده و خالق او کیست.استاد حوزه و دانشگاه همچنین در خصوص رسالت‌های حوزه یادآور شد: حوزه رسالت‌های مختلفی دارد، بعد از انقلاب کاری که در حوزه صورت گرفت، تشکیل مؤسسات تخصصی بود، در حال حاضر در حوزه علمیه قم ۵٠٠ مجموعه پژوهشی داریم که قبل از انقلاب ۵، ۶ تا بیشتر نبود، کار آنها این است که مجلات تخصصی منتشر کنند و از طرق مختلف به پاسخ شبهات بپردازند، در فضای مجازی امکان ندارد که یک شبهه را بزنید پاسخ حوزه را پیدا نکنید.مدیر گروه شیعه‌شناسی و رئیس مجتمع تاریخ جامعة‌المصطفی در پاسخ به این سؤال که «پس چرا با این پیشرفت‌ها عملا کار خاصی از طرف آنها انجام نمی‌شود» تصریح کرد: حوزه علمیه ما هم مثل حوزه پزشکی پیشرفت کرده اما مراجعات به آن کم است، الان جوان‌های ما چند مجله و سایت حوزوی را می‌شناسند؟ ایراد به مخاطبانی است که مراجعه نمی‌کنند.وی در پاسخ به این مطلب که «عدم مراجعه جوان‌ها به دلیل تضاد در فتاواست، چون بین مراجع اختلاف نظر وجود دارد» اظهار کرد: تضاد به هیچ وجه در اصول و مبانی نیست، کدام شخصت حوزوی در اصل وجود نماز و روزه بحثی دارد، رساله‌های مراجع را کنار هم بگذارید بالای ٩٠ درصد مشترک است، به هیچ وجه در اصول دین، فروع دین و احکام این اختلاف وجود ندارد، ممکن است یک مرجع بزرگواری نماز جمعه را واجب بداند، یک مرجعی در زمان غیبت واجب نداند و یکی بگوید تأخیری است، اما دلیل این اختلاف سلیقه شخصی نیست.رفیعی همچنین عنوان کرد: احکام دین ما از آیات قرآن و روایات اخذ می‌شود، یک مرجعی وقتی این روایات را باز می‌کند از مجموع روایات استنباطش این می‌شود که نماز جمعه در زمان غیبت واجب نیست نظرش را می‌دهد و دیگری می‌گوید واجب است، این برداشت از روایات و همان اجتهاد است و نباید منشأ گریز از دین شود، اختلاف فتاوا طبیعی است، اما تشتت هم نمی‌آورد، چون هر کس تابع مرجع خودش است و به شما نمی‌گویند از دو مرجع تقلید کن. این استاد دانشگاه با ارائه تعریفی از دین گفت: آن حسی که در انسان هست به این که از کجا آمده و پی ببرد به این که خالقی دارد که آن را آفریده و وظیفه‌ای در قبال آن خالق دارد اسم آن را دین می‌گذاریم، دین یعنی رسیدن به اعتقاد به یک خالق، یک نیروی ماوراء الطبیعه و یک جایگاهی که منشأ ایجاد انسان است و رسیدن به این که این مخلوقات ناظمی دارد و تمام پیامبران در اصل دین مساوی‌اند، جمعیت زمان حضرت موسی (ع) اقتضا می‌کرده تکالیفی داشته باشند که برای مسلمان‌ها صلاح نبوده، اما در اصل اعتقاد به خداپرستی با هم تفاوتی ندارند.وی در پاسخ به این سؤال که «بعد از انقلاب بیشتر به سمت مسلک‌گرایی رفتیم و دچار ظاهرگرایی شدیم» اظهار کرد: دین عملا در سه شاخه تعریف می‌شود، باورها، مناسک یا احکام و حوزه اخلاق، باورها یعنی اعتقادات که ریشه و اصل و مبناست، باور به اینکه خدا داریم، قیامت داریم، عصمت انبیاء را قائلیم، بخش دوم حوزه احکام است و شامل بایدها و نبایدها می‌شود، شراب ننوشیم، رابطه با نامحرم نداشته باشیم و سوم حوزه اخلاق است که دروغ نگوئیم، تهمت نزنیم، دوست‌مان می‌گویند چرا دینداری را فقط در آن بخش دوم می‌بینید راست هم می‌گویند، در مراسم عرفه میلیونی مسجدها پر است، دین هست اما کامل نیست.عضو هیأت علمی جامعة‌المصطفی در پایان عنوان کرد: بدون تردید در سال‌های پس از انقلاب اصلا این مواردی که الان در مورد هجمه به دین وجود دارد نبود، نه شبهات بود، نه سؤالات، الان حفظ دین با این همه هجمه شدید خیلی مشکل است، من در جلسه‌ای شرکت کردم با حضور حدود ۶۰ نفر از جوان‌ها که اغلب آنها می‌گفتند ما نماز نمی‌خوانیم به این دلائل، که خودش حدود ۵۰ دلیل شد، مثلا یکی می‌گفت‌ وقتی می‌بینم فلان اختلاسگر جای مُهر روی پیشانی‌اش دارد و تسبیح دستش می‌گیرد و نمازش ترک نمی‌شود ،من می‌گویم نمازی که از آن اختلاس دربیاید نمی‌خوانم.انتهای پیام/
به گزارش خبرنگار حوزه مسجد و هیات خبرگزاری فارس، دوازدهمین جشنواره هلهله فرشته‌ها با حضور سخنرانان و مداحان سرشناس روز اول مردادماه همزمان با سالروز ازدواج حضرت علی و حضرت زهرا برگزار می‌شود.در این مراسم که به همت هیات یا زهرا(س) برگزار می‌شود، حجج اسلام سیدحسین مومنی و حامد کاشانی حضور و سخنرانی خواهند داشت و مداحانی همچون محمد فصولی، مهدی رعنایی و سیدرضا نریمانی نیز مدیحه‌سرایی خواهند داشت و صابر خراسانی نیز شعرخوانی خواهد کرد.این مراسم روز چهارشنبه اول مردادماه بعد از نماز مغرب و عشاء با اجرای رسالت بوذری در آستان مقدس علی ابن جعفر(ع) در استان قم برگزار خواهد شد.انتهای پیام/
به گزارش خبرگزاری فارس، ایوب دهقانکار سخنگوی شورای سیاست‌گذاری نمایشگاه بین‌المللی کتاب تهران اعلام کرد:  طبق مصوبه این شورا سی و سومین دوره نمایشگاه بین‌المللی کتاب تهران در سال جاری برگزار نخواهد شد.سخنگوی شورای سیاست‌گذاری نمایشگاه بین‌المللی کتاب تهران با اشاره به جلسه غیر حضوری این شورا (روز شنبه مورخ ۲۸ تیرماه) گفت: بنا بر اعلام صریح دولت جمهوری اسلامی ایران مبنی بر تکلیف همگانی در پیشگیری از شیوع ویروس کرونا و در راستای مصوبات ستاد ملی مقابله با کرونا، توصیه‌های وزارت بهداشت مبنی بر ضرورت رعایت فاصله‌گذاری اجتماعی و پرهیز از برگزاری هرگونه تجمع در سطح کشور و همچنین نبود چشم‌انداز روشن در امکان برگزاری نمایشگاه در ماه‌های آتی، شورای سیاست‌گذاری نمایشگاه کتاب تهران برگزاری این دوره از نمایشگاه را در سال جاری منتفی دانست.دهقانکار با اشاره به اهمیت و ابعاد مختلف فرهنگی، اجتماعی و اقتصادی نمایشگاه کتاب تهران به عنوان بزرگ‌ترین رویداد فرهنگی کشور گفت: شورای سیاست‌گذاری علاقمند بود حتی‌الامکان این نمایشگاه در سال جاری برگزار شود. دلیل اصلی طمأنیه و تامل شورا در اعلام لغو نمایشگاه نیز امید به برگزاری آن در ماه‌های اخیر بود.سخنگوی شورای سیاست‌گذاری نمایشگاه بین‎المللی کتاب تهران افزود: اعضای شورا در این جلسه ابراز امیدواری کردند دولت و مجلس محترم در حمایت مادی و معنوی از صنعت نشر کشور به عنوان یکی از صنایع مادر و اثرگذار عرصه فرهنگ از هیچ  کوششی دریغ نورزند. بعلاوه، اعضای شورا تصریح کردند از معاونت امور فرهنگی وزارت فرهنگ و ارشاد اسلامی انتظار می‌رود نسبت به امکان‎سنجی برای حمایت بهینه از صنعت نشر کشور از طریق برنامه‌های حمایتی جایگزین اقدام نماید.دهقانکار در پایان خاطرنشان کرد: اعضای شورای سیاست‌گذاری سی و سومین نمایشگاه بین‌المللی کتاب تهران ضمن قدردانی و سپاس از زحمات مدافعان سلامت ابراز امیدواری کردند با تلاش تیم پزشکی کشور و همدلی و همراهی ملت بزرگ ایران شاهد ریشه‌کنی این ویروس منحوس و برگزاری باشکوه نمایشگاه بین‌المللی کتاب تهران در سال آتی باشیم.در این جلسه که ریاست آن را محسن جوادی بر عهده داشت، محسن چینی‌فروشان، ایرج ضرغام، مهدی فیروزان، علیرضا سبحانی‌نسب، هومان حسن‌پور، ابراهیم حیدری، مهدی اسماعیلی‌راد، فریدون عموزاده خلیلی، محمدجواد مرادی‌نیا، میثم نیلی و ایوب دهقانکار حضور داشتند.پیش از این خبرگزاری فارس طی یک گزارش اعلام کرده بود چنانچه لغو نمایشگاه مدنظر مسئولان باشد این شورای سیاستگذاری است که باید آن را اعلام کند.(اینجا بخوانید)انتهای پیام/
به گزارش خبرنگار حج و زیارت خبرگزاری فارس، در آستانه شهادت امام‌جواد (ع) پرچم گنبدهای حرم امامین ‌جوادین (ع) در کاظمین با پرچم‌هایی به رنگ سیاه تعویض شد.مراسم تعویض پرچم امامین جوادین (ع) هر ساله طی مراسمی با حضور متولیان حرم و در جمع زائران امامین جوادین (ع) برگزار می‌شد، اما امسال با شیوع کرونا و اعمال محدودیت‌ها این مراسم فقط با حضور خدام این آستان و‌بدون‌حضور زائران برپا شد.بر همین اساس، علاوه بر گنبد حرم‌امامین جوادین (ع) ورودی‌های حرم کاظمین نیز سیاهپوش و پارچه‌های مشکی مزین به نام و القاب باب الحوائج (ع) نصب شد.در ادامه تصاویری از مراسم تعویض پرچم گنبد امامین جوادین (ع) که شب گذشته در آستانه شهادت امام جواد (ع) برگزار شد، مشاهده می‌کنید:انتهای پیام/
مهرشاد سهیلی، دبیر طرح رویش همدلی عیدقربان در گفت‌وگو با خبرنگار حوزه مسجد و هیأت خبرگزاری فارس اظهارداشت: قرارگاه فرهنگی و جهادی حضرت مهدی (عج) همچون سال‌های گذشته در نظر دارد که در روز عید سعید قربان با مشارکت آحاد خیرین و نیکوکاران و مردم کشورمان، پویش قربانی را اجرایی کرده و گوشت حاصل را در بین نیازمندان و مستضعفین سراسر کشور توزیع کند.ساماندهی ذبح قربانی مردم در عید قربانوی با اشاره به اینکه عید قربان یکی از اعیاد مهم و بزرگ است؛ به نحوی که برخلاف بسیاری از اعیاد، مورد خلاف و اختلاف نبوده است و همه مسلمین این روز را عید محسوب می‌کنند، تصریح کرد: در این روز بسیاری از افراد در کشور به قربانی کردن مبادرت می‌کنند؛ بنابراین در پویش مورد نظر تلاش داریم تا نذر قربانی را ساماندهی کنیم و به نیازمندان در استان‌های مختلف برسانیم.توزیع قربانی و اطعام در ۸ استان کشورسهیلی با اشاره به اینکه اطعام در روز غدیر نیز یکی از رسم‌های سفارش شده این عید بزرگ است، گفت: همچون سال‌های گذشته، امسال با شکوه بیش‌تری برای این امر برنامه‌ریزی خواهیم کرد و بنا داریم در ۸ استان خوزستان، سیستان و بلوچستان، قم، البرز، تهران، خراسان رضوی و سایر شهرها توزیع غذای نذری میان نیازمندان و محرومان داشته باشیم.دبیر طرح رویش همدلی عیدقربان با بیان اینکه مردم کشور برای اجرای این طرح و همکاری و اطلاعات بیشتر می‌توانند به سایت عید قربان www.royesheghorban.ir کنند، گفت: در اجرای این پویش، گروه‌های جهادی، هیأت‌ها، موسسات علمی و فرهنگی که بناست مشارکت داشته باشند، می‌توانند با مراجعه به این سایت برای اجرای این دو طرح مشارکت کنند.کمک ویژه به طلابوی گفت: در این طرح بنا به فرمایش‌های آیات عظام مکارم شیرازی و نوری همدانی در زمینه کمک به طلاب بنا داریم به صورت ویژه به این قشر کمک‌رسانی کنیم.سهیلی درباره این پویش گفت: دو روز قبل از انجام قربانی سایت بسته خواهد شد و امیدواریم که در شهر مقدس قم با استعانت از کریمه اهل بیت حضرت فاطمه معصومه(س) این طرح برگزار و به سراسر کشور ارسال شود. در روز عید قربان، توزیع گوشت خواهیم داشت و از روز بعد تا روز عید غدیرخم به توزیع غذا خواهیم پرداخت.دبیر رویش همدلی عید قربان اضافه کرد: سال قبل در این طرح، ۱۰۰ راس قربانی و ۱۰ هزار پرس غذا در هر استان توزیع شد. البته امسال با ضریب مشارکت بیشتر مردم و نهادها می‌توانیم کمک‌رسانی‌های بیشتری داشته باشیم.وی در پایان خاطرنشان کرد: مردم برای مشارکت در این طرح می‌توانند کمک‌های نقدی خود را به شماره کارت پیش‌بینی شده برای این طرح واریز کنند.انتهای پیام/
به گزارش خبرنگار حج و زیارت خبرگزاری فارس، بازسازی و زیباسازی حرم امامین جوادین (ع) به همت ستاد بازسازی عتبات از سال‌های گذشته آغاز شده، اما اکنون با شیوع کرونا فعالیت بازسازی حرم کاظمین متوقف شده است.با وجود توقف فعالیت ستاد بازسازی عتبات در کاظمین، درهای جدید حرم امامین جوادین (ع) که در خراسان رضوی به همت هنرمندان این خطه و همچنین اصفهان ساخته شده بود، به عراق ارسال شد.البته درهای جدید حرم امامین جوادین (ع) از اسفندماه ساخته شده بود که به دلیل بسته بودن مرزها، امکان ارسال این درها میسر نبود و در نهایت در روزهای گذشته 4 در مطلا برای مسجد صفوی واقع در پشت ضریح امامین جوادین (ع) به حرم رسید.قرار است درهای جدید ورودی‌های حرم کاظمین در روزهای آینده نصب شود و مورد بهره‌برداری قرار گیرد.به گزارش فارس، حرم امامین جوادین (ع) در کاظمین با افزایش کرونا با اعمال محدودیت به روی زائران باز است و هیچ تجمع و مراسمی از سوی متولیان این آستان برگزار نمی‌شود.انتهای پیام/
خبرگزاری فارس- گروه قرآن و فعالیت‌های دینی: امام صادق (ع) می‌فرماید: «اَلقُرآنُ عَهدُ اللهِ اِلی خَلقِهِ فَقَد یَنبَغی لِلمَرءِ المُسلِمِ اَن یَنظُرَ فی عَهدِه وَ اَن یَقرَأَ مِنهُ فی کُلِّ یَومٍ خَمسینَ آیَةً» قرآن پیمان خداوند است با بندگانش، شایسته آن است که انسان مسلمان در پیمان خود نظر کند و هر روز پنجاه آیه از آن را بخواند. (اصول کافی ۲/۶۰۹)در ادامه تلاوت ترتیل صفحه ۴۲۵ قرآن شامل آیات ۵۱ تا ۵۴ سوره مبارکه احزاب باصدای مرحوم مصطفی اسماعیل تقدیم می‌شود.انتهای پیام/
به گزارش خبرنگار حوزه مسجد و هیأت خبرگزاری فارس، محمد فتوت شاعرآیینی، نوحه سرا و نواساز سینه‌زنی سنتی بوشهر ۲۵ تیرماه در ۸۶ سالگی به علت کهولت سن درگذشت. پیکر این پیرغلام امام حسین(ع) امروز شنبه ۲۸ تیرماه به خاک سپرده شد.او متولد سال ۱۳۱۳ در محله جبری بوشهر بود. مرحوم فتوت نوحه سرایی را از اوایل دهه ۵۰ شروع کرد و همزمان به نواسازی نوحه سینه‌زنی سنتی پرداخت.این نوحه سرای پیشکسوت در سال‌های فعالیتش نوحه‌های زیادی را سرود و آهنگ‌گذاری کرد که از مهمترین آن‌ها می‌توان به «بر لب بحر فرات»، «یاران زمین کربلا»، «غوغا شده در کرببلا» و «محراب مسجد گلگون» اشاره کرد.مرحوم فتوت به دلیل کهولت سن، چند سالی در بستر بیماری بود و نهایت روز چهارشنبه  ۲۵ تیرماه دارفانی را وداع گفت.در بهمن سال ۹۶ در مراسمی از سال‌ها خدمات این شاعر و نوحه‌سرا تجلیل شد، کتاب «فتوت نوحه سرای بوشهری» که درباره او به نگارش در آمده است، رونمایی شد.انتهای پیام/
به گزارش خبرگزاری فارس، محمود شالویی مشاور وزیر فرهنگ و ارشاد اسلامی در امور پاسداشت زبان فارسی در نامه‌هایی جداگانه به مدیران عامل گروه خودروسازی سایپا، گروه خودروسازی ایران خودرو و شرکت ملی پالایش و پخش فرآورده‌های نفتی، خواستار لزوم استفاده و بهره‌گیری بیش از پیش این شرکت‌ها از واژه‌های فارسی شد.شالویی در بخشی از نامه‌های خود خطاب به مدیران عامل شرکت‌های خودروسازی سایپا و ایران خودرو با یادآوری سخنان مقام معظم رهبری در جریان دیدار سال گذشته ایشان با جمعی از شاعران، مدیران و مسئولان نهادهای فرهنگی که فرمودند: «من راجع به زبان فارسی حقیقتا نگرانم زیرا در جریان عمومی، زبان فارسی در حال فرسایش است. نگذارید زبان فارسی دچار فرسودگی و ویرانی شود.» تاکید کرد: تردیدی نیست که خودروی تولید ملی به عنوان حاصلی ارزشمند از طرح و توان سازنده با هیأت ایرانی، چنانچه به نام این سرزمین اهورایی و خط چشم‌نواز و روح‌فزای فارسی نیز مزین و سپس روانه بازار شود؛ همانا به مثابه یک آگهی کاربردی تبلیغی اثری فراگیر در گسترش میراث معنوی و تمدن درخشان این مرز و بوم را بر جای می‌گذارد.شالویی تصریح کرد: در شرایطی که افزون بر زبان فارسی، خط فارسی هم در معرض خطر جدی است، طرح و تدبیری به کار گرفته شود تا نام ایرانی خودرو با حروف فارسی برجسته نیز نوشته و نگاشته شود.   وی در نامه جداگانه دیگری به مدیرعامل شرکت ملی پالایش و پخش فرآورده‌های نفتی با اشاره به مصوبه ۱۳۷۵ مجلس شورای اسلامی و آیین نامه هیئت وزیران (مصوب ۱۳۷۸/۲/۱۹ و ۱۳۹۴/۱۱/۱۴) موضوع ممنوعیت به کارگیری اسامی، عناوین و اصطلاحات بیگانه گفته است: در راستای پاسداشت زبان فارسی به عنوان میراث کهن ملی و نماد فرهنگ و تمدن درخشان ایرانی، تمامی دستگاه‌ها ملزم به رعایت قوانین و مقررات مربوطه هستند. در مقابل نیز هرگونه تبلیغ و ترویج زبان و نشان بیگانه هم ناپسند و غیر قانونی محسوب می شود. از سوی دیگر دبیرخانه شورای پاسداشت نیز با حضور وزارتخانه‌ها و نهادهای مختلف در وزارت فرهنگ و ارشاد اسلامی تشکیل و وظیفه اقدامات و هماهنگی‌های بعدی را بر عهده دارد.مشاور وزیر در امور پاسداشت زبان فارسی در ادامه تصریح کرد: بنابراین محل‌های سوخت‌گیری خودروها (پمپ بنزین) هم به یکی از محیط‌های گسترده تبلیغی در سال‌های اخیر تبدیل و به دلیل رفت و آمدهای متعدد اهمیت فراوانی یافته است؛ از این رو خواهشمند است به منظور ساماندهی تبلیغات محیطی دستور فرمایید مقررات مربوط به پاسداشت زبان فارسی در اماکن مربوطه لحاظ شود و به هیچ وجه از زبان و نوشتار غیر فارسی مگر در چارچوب قوانین مصوب استفاده نشود.شالویی در بخشی از این نامه‌ها آمادگی شورای پاسداشت زبان فارسی وزارت فرهنگ و ارشاد اسلامی برای هرگونه راهنمایی، مشورت و حمایت فکری و فرهنگی با این شرکت‌ها را با هدف حفظ و پاسداشت زبان فارسی اعلام کرده است.انتهای پیام/
به گزارش خبرنگار حج و زیارت خبرگزاری فارس، حرم حضرت عباس (ع) در کربلا با وجود شیوع کرونا همچنان باز است و در طول شبانه‌روز ساکنان این شهر به زیارت سقای دشت کربلا مشرف می‌شوند.با بسته شدن مسیر تشرف به عتبات و عدم امکان حضور زائران سایر کشورها و حتی شهرهای دیگر عراق، حرم حضرت عباس (ع) خلوت‌تر از زمان‌ مشابه سال‌های گذشته شده است.به همین دلیل نیز متولیان حرم حضرت عباس (ع) اقدام به بازسازی ورودی‌های حرم کرده‌اند. به طوری که در مرحله نخست بخشی از ورودی باب القبله حرم در حال بازسازی است و این ورودی هم‌اکنون به روی زائران بسته شده است.در بازسازی ورودی‌های حرم حضرت عباس (ع)، هنرمندان عراقی اقدام به طراحی طرح‌های شبیه درهای قبلی کرده‌اند و قرار است ۹ در ورودی حرم مورد بازسازی قرار گیرد.در ادامه تصاویری از عملیات بازسازی یکی از ورودی‌های حرم حضرت عباس (ع) را مشاهده می‌کنید.انتهای پیام/
مجید طلوعی فرمانده بسیج اصناف و بازاریان تهران و حوزه ۳۲۷ سیدالشهدا (ع) ناحیه مالک اشتر مسجد جامع حضرت رقیه (س) کیانشهر در گفت‌وگو با خبرنگار حوزه مسجد و هیأت خبرگزاری فارس با اشاره به کارهای جهادی و خدماتی بسیجیان این مسجد اظهار داشت: این مسجد با ایجاد قرارگاه فرهنگی، بصیرتی و محرومیت‌زدایی حاج حسین همدانی، هرهفته در قالب طرح شهید حاج قاسم سلیمانی از دهه کرامت و تا عید غدیر ۴۵۰ پرس غذا برای افراد حاشیه شهر توزیع می‌کند.وی افزود: پنجشنبه هر هفته توزیع غذا داریم که این هفته جوجه کباب میان حاشیه‌نشینان کوره‌های آجرپزی جاده خاوران قاسم‌آباد توزیع شد و هرهفته نیز به همین صورت ۴۵۰ پرس غذا با کمک مردم و خیرین میان نیازمندان حاشیه تهران توزیع می‌شود.توزیع ۱۷۰ سبد ارزاق میان نیازمندانطلوعی گفت: بعد از بیانات مقام معظم رهبری در دیدار با نمایندگان مجلس، ۱۷۰ سبد کالا میان نیازمندان به ارزش ۱۷ میلیون تومان تحت عنوان طرح حاج قاسم سلیمانی میان نیازمندان توزیع خواهد شد.فرمانده حوزه ۳۲۷ سیدالشهدا (ع) ناحیه مالک اشتر مسجد جامع حضرت رقیه (س) کیانشهر گفت: در ادامه این طرح، تا عید غدیر بسته‌های ارزاق میان نیازمندان توزیع خواهیم کرد.تهیه ۷ دست جهیزیه برای دختران نیازمند کرمانوی از تهیه جهیزیه برای دختران نیازمندان روستاهای کرمان خبر داد و گفت: با کمک اعضای بسیج اصناف، ۷ دست جهیزیه کامل تهیه و میان نیازمندان روستای کهنوج استان کرمان توزیع خواهد شد.طلوعی گفت: ۳ دست جهیزیه در سطح کیانشهر و اطراف به زوج‌های جوان که در آستانه ازدواج بودند، کمک‌رسانی کردند و این طرح ادامه دارد البته در این هفته ۷ سری جهیزیه به اهالی مستحق روستاهای استان کرمان همراه با کمک‌های مؤمنانه ارسال خواهد شد که اعضای این کاروان برای تجدید بیعت و زیارت برسر مزار شهید حاج قاسم سلیمانی نیز حضور پیدا خواهند کرد.فرمانده حوزه ۳۲۷ سیدالشهدا (ع) ناحیه مالک اشتر مسجد جامع حضرت رقیه (س) کیانشهر در پایان خاطرنشان کرد: بخش دیگری از بسیجیان این مسجد در زمینه کارآفرینی و عمران خانه‌های نیازمندان است. همچنین توزیع کیک و آبمیوه میان معتادین و افراد با دارای آسیب‌های اجتماعی مختلف، از دیگر برنامه‌های ماست که هرهفته اجرایی می‌شود و در صورت تمایل این افراد نیز برای بهبود وضعیت آن‌ها نیز برنامه‌ریزی‌هایی داریم.انتهای پیام/
به گزارش خبرگزاری فارس خالد قدومی نماینده جنبش مقاومت اسلامی فلسطین (حماس) در ایران با حضور در مجمع جهانی اهل بیت(ع) با آیت الله رضا رمضانی دبیرکل مجمع جهانی اهل بیت(ع) دیدار و گفت‌وگو کرد.آیت الله رمضانی در ابتدای این دیدار که حجت الاسلام والمسلمین «محمدجواد زارعان» معاون امور بین الملل مجمع جهانی اهل بیت (ع) نیز حضور داشت، با تسلیت ارتحال رمضان عبدالله دبیرکل سابق جنبش جهاد اسلامی اظهار داشت: فلسطین فقط به عنوان یک موقعیت خاص در یک جغرافیای خاص نیست، بلکه مسئله فلسطین جهانی است و ملت فلسطین چه مسلمان و چه مسیحی باید در خصوص کشور خود تصمیم بگیرند.دبیرکل مجمع جهانی اهل بیت (ع) با بیان اینکه جنایات صهیونیست‌ها در اراضی اشغالی، طرح شوم معامله قرن و انتقال سفارتخانه آمریکا به بیت‌المقدس خلاف جریا‌ن‌های بین‌المللی است افزود: نسبت به قضیه فلسطین باید نگاه جهانی و بین‌المللی وجود داشته باشد و همه مسلمانان می‌توانند در این زمینه نقش ایفا کنند و البته سازمان‌های دفاع از حقوق بشر هم باید به وظایف قانونی خود نسبت به رژیم صهیونیستی که برای رسیدن به مقاصد شوم خود از کشتار زنان بی دفاع و کودکان مظلوم هم دریغ نمی‌کند، عمل کند و در ضمن اعلام نگرانی و محکوم کردن جلوی اشغال و کشتار را بگیرند و سرزمین اشغالی را به فلسطینیان بازگرداند تا تمام آحاد ملّت فلسطین سرنوشت خود را تعیین نمایند.آیت‌الله رمضانی در پایان ابراز امیدواری کرد مجمع جهانی اهل بیت (ع) نقش مثبتی در روشنگری و بیداری نسبت به فلسطین و جریان مقاومت داشته باشد.در ابتدای این ملاقات خالد قدومی گزارشی از اقدامات جنبش مقاومت فلسطین (حماس) را مورد اشاره قرار دادند و اظهار امیدواری کردند که دبیرکل محترم مجمع با سوابق ارزشمند خود در حوزه بین‌الملل بیشترین توفیق را برای خدمت به اسلام و مسلمین داشته باشند.انتهای پیام/
به گزارش خبرنگار حج و زیارت خبرگزاری فارس، با افزایش تعداد مبتلایان به کرونا و شیوع روز افزون این ویروس در سوریه، حرم حضرت رقیه (س) باز هم با خاطر کرونا بسته شد.بر همین اساس، از صبح امروز ۲۸ تیرماه درهای حرم حضرت رقیه (س) به دلیل جلوگیری از شیوع کرونا دوباره بسته شد و دیگر زائران امکان تشرف به این آستان را ندارند.با این وجود، حرم حضرت زینب (س) همچنان با اعمال محدودیت باز است و زائران از ساعت ۱۰ صبح تا ۱۳.۳۰ و همچنین از ۱۷ تا بعد از نماز مغرب وعشا می‌توانند با رعایت نکات بهداشتی به حرم حضرت بانوی دشت کربلا مشرف شوند.به گزارش فارس، اواخر سال گذشته حرم حضرت زینب (س) و حضرت رقیه (س) با شیوع کرونا با هم بسته شدند و بعد از ماه مبارک رمضان با تصمیم متولیان این حرم‌ها، درها به روی زائران با اعمال محدودیت زمانی باز و پس از مدتی نیز نرده‌هایی برای نزدیک نشدن زائران به حرم حضرت رقیه (س) نصب شد. اما اکنون با شیوع کرونا متولیان حرم حضرت رقیه (س) درهای این آستان را مجدد بسته‌اند.انتهای پیام/
خبرگزاری فارس ـ گروه تاریخ: آیتﷲ عبدالحسین امینی به عنوان محدث، مفسر، فیلسوف، متکلم و فقیه دست به تحقیقات دامنه‌داری زد تا فلسفه سیاسی اسلام را تدوین کند و برای این کار مجاهدت بسیار کرد. او برای تالیف کتاب الغدیر ۱۰۰ هزار کتاب را مطالعه کرد و به بیش از ١٠ هزار جلد کتاب و رساله مراجعات مکرر داشت، اما متاسفانه بعد از رحلت این عالم برجسته کمتر درباره او گفته و نوشته شده است و تعداد انگشت‌شماری اثر درباره او وجود دارد.در ادامه پرونده «احیاگر غدیر» که این روزها به بهانه پنجاهمین سالگرد رحلت علامه امینی در گروه فرهنگ خبرگزاری فارس پیگیری می‌شود با دکتر محمدرضا فخر روحانی (استادیار گروه زبان انگلیسی دانشگاه قم) که اولین زندگینامه علامه امینی را به زبان انگلیسی نوشت، به گفت‌وگو نشستیم. او بعد از اینکه در اولین عاشورای بعد از نابودی صدام به زیارت امام علی (ع) مشرف شد و در نجف کتابخانه علامه امینی را دید، با هدف معرفی این عالم بزرگ، تصمیم گرفت به زبان انگلیسی کتابی را با محتوای زندگینامه بنویسد که در نهایت متن نهایی آن در اختیار ناشر انگلیسی که فردی شیعه است، قرار داد و منتشر شد.چه ضرورت‌های تاریخی باعث شد علامه امینی در آن مقطع تاریخی به فکر نوشتن کتاب الغدیر باشد و به نوعی دست به تالیف فلسفه سیاسی تشیع بزند؟ من تا جایی که تحقیق کرده‌ام، مرحوم آقای امینی یک نگاه تلفیقی بین اعتقادات و تاریخ داشت؛ یعنی هم به اعتقادات شیعه و اسلام و هم به بحث تاریخ توجه داشت.علامه امینی به خوبی متوجه خلا ضرورت تاریخی شد. او آثار مختلفی را خواند، به کتابخانه‌های مختلفی رفت و با آدم‌های خیلی بزرگی حشر و نشر داشت؛ چه زمانی که در ایران بود و چه زمانی که در عراق بود و مسافرت‌هایی که به هند و سوریه داشت. آقای امینی به این نتیجه رسید که اعتقادات بدون آگاهی از پیشینه تاریخی، از قوام لازم برخوردار نیست. یعنی کسی اگر بخواهد اعتقاداتش محکم باشد باید عقبه تاریخی غدیر را هم بداند. علامه امینی با توجه به این نکته بود که در بحث امامت و ولایت تجلی آن در بحث الغدیر پرداخت.آقای امینی عقبه تاریخی غدیر را با بحث‌های اعتقادی گره زد. الغدیر بحث تعیین‌کننده‌ای در حوزه اعتقادات اسلامی و شیعه است. آقای امینی با تبیین غدیر این بحث مذهبی را به موضوعی کاملاً دینی ـ اسلامی تبدیل کرد.آقای امینی عقبه تاریخی غدیر را با بحث‌های اعتقادی گره زد. الغدیر بحث تعیین کننده‌ای در حوزه اعتقادات اسلامی و شیعی است. آقای امینی با تبیین غدیر این بحث مذهبی را به موضوعی کاملاً دینی ـ اسلامی تبدیل کردآقای امینی در کتاب الغدیر به برادران اهل سنت نشان داد، غدیری که ما می‌گوییم عین همان چیزی است که شما به آن اعتقاد دارید و مورخین بزرگ اهل سنت نیز در تاریخ بر آن صحه گذاشته‌اند. ابتکار آقای امینی این بود که بحث غدیر را از یک موضوع شیعی به یک مسأله بین‌الادیانی تبدیل کردند.آقای امینی برای احیای نام غدیر در کتاب الغدیر، شهدای مسیحی را که برای غدیر شعر گفته بودند و توسط نظام وقت حاکم شکنجه و شهید شدند نیز فراموش نکرد. اهمیت کتاب الغدیر آقای امینی این بود که غدیر را مانند عاشورا به عنوان یک بحث بین‌الادیانی مطرح کرد. قبل از آقای امینی کمتر کسی چنین چیزی به ذهنش رسیده بود و توانست چنین کاری را انجام بدهد.علامه امینی چه استدلالی مطرح کرد یا چه وقایع تاریخی را نشان داد که کسی که پیرو مذهب شیعه نیست یا مسلمان نیست، این واقعه برای او مهم شود؟آقای امینی از دیدگاه تاریخی و تاریخ ادبیات استفاده کردند تا ادبیات غدیر شناسایی شود. اساساً نگرش آقای امینی به ادبیات تعلیمی بود، نه سرگرمی. کما اینکه دیدگاه تاریخی ایشان نیز تحلیلی بود. حتی آن بزرگوار تاثیر واقعه تاریخی غدیر بر ادبیات عرب را به خوبی در نظر گرفت و در بررسی این سیر تاریخی به اشعار با موضوع غدیر که برخورد می‌کرد، آنها را ذکر کرده و در این راه اشعار غدیری تعدادی از شاعران برجسته مسیحی در ادبیات عرب را در کتاب خود درج کرده است.ابتکار آقای امینی این بود که حقایق مسلم (fact) تاریخی را بر اساس منابع متقن ذکر می‌کرد. او یک عقبه اعتقادی را دید و برای اینکه نشان دهد این عقبه تاریخی چقدر محکم است از روش تاریخی وارد شد. بنابراین مفهوم تاریخ در نگاه آقای امینی یک مفهوم مستند و باعظمت است.متاسفانه کسی از آقایان راجع به مفهوم ادبیات و تاریخ از دیدگاه آقای امینی نپرداخته است. صِرف اینکه ما بگوییم الغدیر کتاب بزرگ و سُترگی است، فایده‌ای ندارد.متاسفانه کسی از آقایان راجع به مفهوم ادبیات و تاریخ از دیدگاه آقای امینی نپرداخته است. صِرف اینکه ما بگوییم الغدیر کتاب بزرگ و سُترگی است فایده‌ای نداردمانند اینکه بگوییم حافظ و سعدی شاعر برجسته‌ای بودند. بله، شاعران برجسته‌ای بودند، اما دلیل برجسته بودن آنان چیست؟ یعنی وقتی می‌گوییم شاعر برجسته‌ای است، باید او را با شعرای هم‌عصر و هم‌تراز و هم‌مکتب خودش مقایسه کنیم.ابتکار آقای امینی این بود که بر خلاف اکثر معاصران خودش، موضوع امامت را فقط از منظر کلامی بررسی نکرد. اغلب عامه مردم نمی‌توانند استدلال‌های فلسفی را متوجه شوند. آن‌ها ادله تاریخی می‌خواهند. یعنی شما وقتی می‌فرمایید واقعه غدیر یکی از مسلمات تاریخ است، باید مشخص شود چرا و چگونه واقعه غدیر از مسلمات تاریخ است؟ آقای امینی استدلال می‌کند که اول اینکه بحث امامت حضرت امیرالمومنین علیه‌السلام قبل از واقعه غدیر مطرح بود. در واقعه غدیر اعلان عمومی صورت گرفت وگرنه شایسته بودن حضرت امیرالمومنین سلام‌الله علیه به عنوان خلیفه بعد از رسول‌الله در زمان حیات رسول‌الله صلی الله علیه وآله وسلم و قبل از واقعه غدیر جا افتاده بود و اصحاب نزدیک پیامبر این را می‌دانستند. حجةالوداع یک کار رسانه‌ای بود که پیغمبر آمد و انجام داد. مثلاً زمانی چیزی در جمعی مطرح میشود. حالا یک نفر یا یک جمعی، بیانیه‌ای می‌دهد و این را رسانه‌ای می‌کند. پیامبر در حجةالوداع ماجرای امامت حضرت علی علیه‌السلام را در روز غدیر رسانه‌ای کرد و بعد برای این که در حافظه تاریخی ثبت بشود، هنوز از منبر پایین نیامده به حَسان بن ثابت (که به عنوان شاعرالنبی معروف است) فرمودند که تو همین الان یک شعر درباره این واقعه بگو. اساسا در طول تاریخ فرهنگ و تمدن عربی، شعر یک رسانه بسیار قوی در تاریخ ادبیات عرب بوده، هست و خواهد بود.سایر آثاری هم که آقای امینی نوشته به نوعی تحت تاثیر نگرش‌های تاریخی، کلامی و ادبی ایشان در الغدیر بوده است. وقتی ما آنها را نگاه می‌کنیم، می‌بینیم آقای امینی هم یک دیدگاه تاریخی و هم یک دیدگاه اعتقادی داشتند و این دیدگاه اعتقادی را با دیدگاه‌های تاریخی مستند کردند.آقای امینی آمدند ادله تاریخی ـ ادبی ارائه کرده و جنبه رسانه‌ای آن را نیز بیان کرد. منتها آقای امینی با اصطلاحات و الفاظی که ما امروز داریم، نگفت. به زبان خودش گفت. بحث اعتقادی هم وجود داشت. این بحث اعتقادی عقبه بسیار دقیق تاریخی دارد. استناد آن، جنبه‌های تبلیغی و رسانه‌ای است. آقای امینی با این زاویه دید وارد ماجرای غدیر در الغدیر شد.من در زندگی آقای امینی خیلی مطالعه کردم. این کتابی که نوشتم، ماحصل ۱۴ تا ۱۵ سال کار بوده است. غیر از خانواده آقای امینی که من مرتب با آنها در تماس بوده و هستم، از افراد دیگری هم که با آقای امینی در ارتباط بودند، پیگیری می‌کردم و می‌پرسیدم، هنگامی که آقای امینی قصد تحقیق یک کتاب خطی را داشت به کتاب کامل الزیارات ابن قولویه توجه کرد. ابن قولویه در تاریخ حدیث شیعه، شخصیتی است که اگر حدیثی در کامل الزیارات باشد، در صحت آن تردیدی نیست، زیرا اگر درست و یا مستند نمی‌نبود ابن قولویه آن را در کتاب خودش نمی‌آورد.آقای امینی حدود ۵۰ سال فقط روی متون خطی جهان اسلام و نسخه‌های اصیل کار کرد و به کتابخانه‌های بزرگی مراجعه کرد؛ تا جایی که وقتی در کتابخانه‌ای دورافتاده در هند می‌رفت، فلان کتاب خطی به خط ابن سینا را در آنجا پیدا کرد. پس کتابی نیست که از دید او جامانده باشد.آقای امینی وقتی می‌خواهد این متن را تحقیق کند، کامل‌الزیارات را تحقیق می‌کند. حالا اهمیت کامل الزیارات چیست؟ مرحوم ابن قولویه اواخر غیبت صغری یا اوایل غیبت کبری زندگی می‌کرد. آدمی که جزو معاصرین صدوق است. ابن قولویه وقتی می‌خواست روایتی را بگوید بعضی اوقات روایت را به سه واسطه به معصوم می‌رساند.ابن قولویه می‌گوید: من از استادم شنیدم و استادش از استادش شنیده که مثلاً امام عسکری(ع) این دعا را خواندند. وقتی ما نگاه می‌کنیم می‌بینیم یک نگاه هم ادبی و هم تاریخی پشت صحنه فعالیت‌های آقای امینی است؛ منتها او هیچ وقت نمی‌گوید تاریخ برای استفاده تاریخ. در واقع تاریخ برای آقای امینی جنبه سرگرم کننده نداشته، بلکه جنبه فرهنگسازی و تعلیمی دارد.آقای امینی از باب سرگرمی به تاریخ نگاه نمی‌کرده است؛ بلکه سعی کرده عقبه اعتقادی مستنداتش را در تاریخ و در متون ادبی پیدا کند. در الغدیر مهمترین اشعار و مستندترین اشعار ادبیات عرب در باب واقعه غدیر را از قوی‌ترین منابع تاریخی پیدا می‌کند.به همین دلیل تا حالا کتابی نتوانسته روی دست الغدیر بلند شود. اگر کسی می‌توانست به الغدیر ایرادی بگیرد، یقین داشته باشید تا حالا از ایراد گرفتن در آن کم نمی‌گذاشتند.وقتی به کارکرد تاریخ و نقش ادبیات و تاریخ در تقویت بنیادهای اعتقادی و فرهنگسازی در جامعه فکر می‌کنیم، می‌بینیم که این بحث‌ها کمتر مورد توجه قرار گرفته است. نقش ادبیات و تاریخ را باید از لابه‌لای آثار آقای امینی استخراج کرد.در کتابی که به انگلیسی نوشتم و چون برای مخاطب ایرانی ننوشتم و برای مخاطب انگلیسی زبان و یا انگلیسی‌خوان نوشتم، تمام اساتید آقای امینی را با تالیفاتشان اسم بردم. نوشتم آقای امینی شاگرد فلان آدم بود. آن آقا هم در باب غدیر این آثار را داشت. آن آقا در باب تاریخ نیز این آثار را داشت. به نوعی نشان دادم که آقای امینی چگونه از اساتیدش متاثر بود.علامه امینی در تبریز، استادی به نام مرحوم آیت‌الله سیدمرتضی خسروشاهی داشت. پدر همین آیت‌الله خسروشاهی که به تازگی مرحوم شدند. مرحوم آیت‌الله سیدمرتضی خسروشاهی کتاب کوچکی دارد که در نجف چاپ شده و در ایران تجدید چاپ و ترجمه هم شده است. در سفری که به نجف رفته بودم، این کتاب را پیدا کردم. نام کتاب «اهداء الحقیر فی معنی حدیث الغدیر الی اخیه البارع البصیر» است که بحث تاریخی در مورد غدیر دارد. پیشینه این کتاب این است که یکی از علمای کردستان در آن زمان، مثلاً شاید حدود ١٠٠ سال پیش، یک سوالی را از مرحوم آیت‌الله خسروشاهی در باب غدیر مطرح می‌کند.آیت‌الله سیدمرتضی خسروشاهی جواب کاملاً استدلالی و تاریخی به آن آقا می‌دهد و آن یک کتاب کم حجم در ۱۱۱ صفحه‌ای است که در سال ۱۳۵۳ قمری یعنی ۱۹۳۴ میلادی، حدود سال ۱۳۱۳ شمسی در نجف چاپ شد. آقای امینی شاگرد ایشان و تحت تاثیر اندیشه‌های ایشان بوده است.موضوع غدیر، یک دفعه به ذهن آقای امینی نیامده است یا اینکه مثلاً از باب نداشتن موضوع نبوده که آقای امینی آمدند روی غدیر کار کردند. آقای امینی شاگرد این گونه اساتید و اندیشمندان بوده و آنها روی ذهن آقای امینی اثرِ خوبی گذاشتند.آقای امینی در دور دومی که به نجف می‌روند، استادی به نام مرحوم آیت‌الله اردبیلی داشتند. علامه پیش این استاد می‌رود و می‌گوید می‌خواهم نزد شما خصوصی فقه بخوانم و آن استاد هم می‌گوید، نجف مرکز حوزه است. افراد دیگر هم فقه و اصول می‌گویند. آقای امینی خیلی اصرار داشت تا این‌که استاد پذیرفت. بعد از یکی ـ دو جلسه به آقای امینی می‌گوید خلاء جامعه ما خلاء فقه و اصول نیست، خلاء اعتقادی است و ایشان ۴١ جلسه درس فشرده اصول اعتقادی شیعه و اسلامی برای آقای امینی می‌گوید.ببینید استاد زیرک در نجف شاگرد مستعد پیدا کرده است. گویی سال‌ها به دنبال چنین آدمی می‌گشته و یافته است. آقای امینی اعتقادات را با ادله تاریخی آنگونه که در تاریخ ادبیات دینی ـ اسلامی آمده است، مستدل می‌کند. یعنی باید این رگه‌ها را پیدا کرده و ببینیم آقای امینی چگونه و به چه دلایلی اینگونه کتابی به نام الغدیر را نوشته است.بحث دیگری که درباره کتاب الغدیر و علامه امینی نباید از آن غافل شد، انصاف پژوهشی و عدالت پژوهشی است. واقعاً ایشان به معنای واقعی کلمه در کار پژوهشی امین بود. او در کارهای پژوهشی، طوری از ادله مخالفین نقل می‌کرد که اگر شما نگاه می‌کردید، می‌دیدید اصلاً انکار خود کتاب را نقل کرده است.بحث دیگری که درباره کتاب الغدیر و علامه امینی نباید غافل شد، انصاف پژوهشی و عدالت پژوهشی استآقای امینی به اقوام نزدیکش می‌گفت من برای نوشتن هر یک صفحه از الغدیر دست کم ٢٠٠ صفحه مطالعه می‌کنم. بسیاری از شعرایی که آقای امینی اسم آنان را به ترتیب تاریخی در کتابش نام برده، برخی از این شعرا تا قبل از آقای امینی اسم آنها هم مطرح نبود یا فقط دست کم یکی از اشعار آنها مطرح بود. آقای امینی نام آنها را از لابه‌لای تاریخ بیرون کشید و مطرحشان کرد.سوال بنده این است چرا ۹ جلد دیگر الغدیر چاپ نشده است؟ من با نوه‌ها و فرزندان آقای امینی صحبت کردم، اما هیچ کدام به من جواب قانع‌کننده‌ای ندادند.آیا می‌شود براساس متدولوژی الغدیر، دیگر وقایع مهم تاریخ اسلام و شیعه را بررسی کرد؟می‌بینیم که قشر جدید از خلاء اعتقادی ـ تاریخی رنج می‌برد. چون اطلاع چندانی راجع به اعتقادات ندارد. حال پرسش اینجاست: چگونه براساس مدل الغدیر اطلاعات لازم را به دانشجو ارائه دهیم.وقتی سر کلاس راجع به فلان تئوریسین یا فلان دانشمند غربی صحبت می‌کنیم، می‌بینیم دانشجویان (به برکت شبکه‌های مجازی!) تقریبا به‌روز هستند و در آثار مدرن و فرهنگی تفحص می‌کنند، اما اطلاعات درستی از اعتقادات خود ندارند. مساله اینجاست که آیا می‌شود براساس مدل الغدیر سطح اطلاعات تاریخی، اعتقادی و ادبیات دینیِ جامعه خودمان را ارتقاء بدهیم؟الغدیر کتابی است که برای علما نوشته شده است. اما چقدر تلاش شده است تا آن مطالب همه‌فهم شود. نوعا نویسندگان بزرگی که در علوم مختلف به زبان ساده و عامه‌فهم نوشتند، ماندگارتر بودند.چرا حوزه علمیه و دانشگاه نتوانسته است بزرگانی مانند علامه امینی تربیت کند؟دلیل نخست آن، احساس سیری کاذب است. استغنای کاذب زمانی به وجود می‌آید که دانشجو و یا طلبه خودش را در مقابل سوالات بزرگ نمی‌بیند. آنگونه که انتظار می‌رود، اهل مطالعه نیست. اگر یک نفر ادله مخالفی جلوی ما آورد، ما چه می‌خواهیم جواب بگوییم؟آقای امینی احساس مسئولیت تاریخی کرد که حدود ۵۰ سال روی الغدیر کار کرد. من از بستگان آقای امینی شنیدم که او در اواخر عمر به خاطر بیماری نمی‌توانست کار کند. یک وصیت‌نامه حدود ٧ تا ٨ صفحه دارد که در یکی از کتاب‌ها چاپ شده است و آن وصیت‌نامه را هم به فارسی نوشته است. یک وصیت نامه علمی هم دارد که من شنیدم حدود ۱۲۰ صفحه است. آقای امینی به فرزندانش سفارش کرده و گفته که بعد از ایشان الغدیر را چگونه ادامه دهند و با چه مدلی بنویسند. یعنی آن احساس  تکلیفی که آقای امینی نسبت به جامعه اسلامی داشته از نوع وصیت‌نامه‌اش مشخص می‌شود. برای احوالات شخصی خودش ٧، ٨ صفحه نوشته و برای ادامه آن کار علمی چیزی حدود ١٢٠ صفحه گفته و فرزندان او نوشته‌اند.این احساس انجام وظیفه از آن محقق اسلام، علامه امینی ساخت؛ وگرنه در آن دوره در حوزه نجف خیلی از آقایان دیگر هم بودند. مگر آن دوره کم بودند؟ آنها هم کم زحمت نکشیدند؛ منتها آقای امینی یک هدف متعالی تاریخی داشت. به همین دلیل بود که آنگونه فکر می‌کردند و نتایج کار ایشان را در الغدیر می‌بینیم.من زمانی که زندگینامه علامه امینی را به زبان انگلیسی نوشتم، متن اولیه را برای یک پروفسور آلمانی در زمینه اسلام‌شناسی ایمیل کردم. او پاسخ داد: خواه شما این کتاب را چاپ بکنید یا نکنید، من این متنی که شما نوشتید را (تا زمانی که اصل کتاب چاپ نشده) به عنوان متن درسی در آلمان سر کلاس می‌آورم و به دانشجویان دکتری مطالعات اسلامی می‌دهم. نوشت سال‌هاست به مناسبت‌های مختلف از کتاب الغدیر نام می‌بردم، اما همواره برای من سوال بود که چرا الغدیر به این شکل درآمد؟ آقای امینی چه کرد؟ پشت صحنه چه بود؟ بعد او نوشت: من با خواندن زندگینامه‌ای که شما برای آقای امینی نوشتید، حالا می‌فهمم چه انگیزه‌هایی بود که آقای علامه چنین شخصیتی شد.برای من نکته‌ای نوشت که آن نکته خیلی جالب بود. نوشته بود من تا به حال به شناخت شیخ آقا بزرگ تهرانی افتخار می‌کردم و شیخ آقا بزرگ تهرانی برای من چهره‌ای بود که فکر می‌کردم باید بالای سردرِ همه کتابخانه‌های دنیا مجسمه او را بگذارند؛ چون او بزرگ‌ترین کتاب‌شناس شیعه است. وقتی شما این کتاب را برای من فرستادید، به نظر من سر درِ همه کتابخانه‌ها باید دو مجسمه بگذارند؛ یکی شیخ آقا بزرگ تهرانی و یکی علامه امینی. شما در این کتاب نشان دادید که در کارهای علمی چه آدم دقیقی بود. گفت من از ایشان الگوی پژوهشی گرفتم. وقتی یک استاد پیر آلمانی این را می‌خواند تازه متوجه می‌شود از زندگی آقای علامه می‌شود الگوهای پژوهشی گرفت.ممنونم از وقتی که در اختیار خبرگزاری فارس قرار دادید.سایر مطالبی را که در پرونده «احیاگر غدیر» از سوی گروه فرهنگ فارس منتشر شده است، اینجا بخوانید:پیشینه‌ای که علامه امینی را برای نگارش الغدیر یاری کرد گوشه‌ای از زندگی‌ گردآورنده کتاب ارزشمند الغدیر عجز ۱۰۰ محقق دانشگاه عربستان بر رد الغدیر سفرها و رنج‌های علامه امینی در تحقیق و پژوهش «الغدیر» به دنبال دعوای حیدری ـ نعمتی شیعه و سنی نیست چراعلامه امینی قبول نکرد در حرم امام رضا (ع) منبر برود؟  علامه امینی برای وهابیت آبرو نگذاشت جمله معروف علامه امینی هنگام مشکلات حسرتی که در دل علامه امینی ماند غدیر با کار رستورانی احیا نمی‌شود علامه امینی می‌خواست نواب صفوی درس بخواند و مجتهد شود تلاش وهابیت برای حذف مصادر الغدیر «الغدیر» در نهایت بی‌طرفی و به‌ دور از غرض‌ورزی نوشته شده حق علامه امینی و الغدیر، توسط نویسندگان بعدی ادا نشدانتهای پیام/
به گزارش خبرنگار قرآن و فعالیت‌های دینی خبرگزاری فارس دستگیری سه جوان شرور و محاکمه ایشان توسط قوه قضائیه سبب شد که برخی نسبت به این موضوع اعتراض کنند، این اعتراضات بعد از تأیید حکم اعدام  توسط دیوان عالی کشور شدت بیشتر گرفت به گونه‌ای که حتی رئیس جمهور آمریکا نیز در این زمینه توئیت زد و به حمایت از این سه شرور پرداخت، و برخی از بازیگران و افرادی که از شهرت و محبوبیت در جامعه بر خوردار بودند، با هشتک اعدام نکنید، تلاش دارند جلو این حکم را بگیرند.بعضی از این افراد حکم اعدام را غیر انسانی دانسته‌اند و برخی دیگر سخن از ترحم اسلامی به میان آورده‌اند و گروهی نیز اجرای این حد را حق مردم دانسته به همین خاطر ادعا می‌کنند که مردم از اعدام این افراد ناراضی هستند به همین خاطر نباید اعدام شوند. از این‌رو ما بر آن شدیم که به بررسی این حکم از جهت مختلف پرداخته و این ادعاها را مورد ارزیابی قرار دهیم، ولی قبل از آن باید به این نکته مهم اشاره کنیم که این سه فرد اتهامات گوناگون داشته‌اند از جمله، خروج غیرقانونی از کشور، اقدام علیه امنیت ملی و سرقت مسلحانه مقرون به آزار با سلاح سرد، این جرائم مصداق دو حکم در قانون است، که عبارتند از مفسد فی الارض و محاربه، که حکم هر دو در قانون اعدام است.[۱] آنچنان که آیه «إِنَّمَا جَزَاءُ الَّذِینَ یُحَارِبُونَ اللَّهَ وَرَسُولَهُ وَیَسْعَوْنَ فِی الْأَرْضِ فَسَادًا أَنْ یُقَتَّلُوا أَوْ یُصَلَّبُوا أَوْ تُقَطَّعَ أَیْدِیهِمْ وَأَرْجُلُهُمْ مِنْ خِلَافٍ أَوْ یُنْفَوْا مِنَ الْأَرْضِ ذَلِکَ لَهُمْ خِزْیٌ فِی الدُّنْیَا وَلَهُمْ فِی الْآخِرَةِ عَذَابٌ عَظِیمٌ[مائده/۳۳] کیفر آنها که با خدا و پیامبرش به جنگ برمی‌خیزند، و اقدام به فساد در روی زمین می‌کنند، فقط این است که اعدام شوند؛ یا به دار آویخته گردند؛ یا (چهار انگشت از) دست (راست) و پای (چپ) آنها، بعکس یکدیگر، بریده شود؛ و یا از سرزمین خود تبعید گردند. این رسوایی آنها در دنیاست؛ و در آخرت، مجازات عظیمی دارند.» نیز به این موضوع اشاره دارد. اکنون با توجه به این مطالب به تبیین این حکم و حواشی آن می‌پردازیم.خدای متعال انسان را به گونه‌ای خلق کرده است که برای زندگی خویش نیازمند حضور در جامعه است، و حضور تمام افراد در جامعه نیز در بستر امنیت شکل می‌گیرد، به همین خاطر حاکمیت موظف است که در مقابل هر کاری که این امنیت را خدشه‌دار می‌کند ایستادگی کند و از آن‌رو که این امنیت همیشه با وعظ و سخنرانی و توصیه ایجاد نمی‌شود، باید قوانین محکم وجود داشته باشد که جلو نا امنی را در جامعه بگیرد، همان‌گونه که زمانی انسان بیمار می‌شود در ابتدا تلاش می‌کند با دارو بیماری خویش را خوب کند ولی در مراحل بالاتر که بیماری اوج گرفته و چاره‌ای برای درمان جز قطع عضو وجود ندارد، انسان به اجبار با تیغ جراحی عضو بیمار شده را از بدن جدا می‌کند، تا به دیگر اعضای بدن آسیب وارد نکند، با توجه به این تبیین آشکار می‌شود که حکم اعدام در جای خودش یک حکم عقلی و صحیح است، و اگر شخصی با احساسات با این موضوع برخورد کند، در حقیقت عقل خویش را نادیده گرفته است و جامعه را به نابودی کشانده است همان‌گونه که اگر یک بیمار سرطانی که باید عضو سرطانی را از خویش جدا کند، به بهانه‌های واهی این کار را انجام ندهد، به دیگر اعضای بدن آسیب وارد کرده است.امام خمینی (ره) در سخنانی به تبیین این موضوع پرداخته و می‌فرمایند: «پیغمبر اکرم «نبى رحمت» است که براى رحمت آمده است. آنجایى هم که آن منحرف‌هاى غیر قابل اصلاح را امر به قتل مى‏‌کرد، مثل یک غده سرطانى که در یک بدن باشد، براى اصلاح بدن آن غده را باید بیرون آورد. چاره نیست. این غده‏‌هاى سرطانى گاهى یک جامعه را فاسد مى‏‌کنند. این هم رحمت بر جامعه است‏... آن طبیبى که مى‏‌بُرد دست را، براى اینکه این دست فاسد مى‏‌کند انسان را، کارد را درآورده مى‌‏بُرد دست را، این طبیب با خشونت دارد رفتار مى‏‌کند؟ و باید فریاد برآورد که این طبیب خشن است! یا این طبیب طبیب رحمت است؛ با رحمت دارد رفتار مى‏‌کند؛ یک انسان را براى یک عضو نجات مى‌‏دهد. این جامعه مثل یک انسان مى‏‌ماند: گاهى وقتها براى اصلاح جامعه یک کسى را تأدیب ‏مى‏‌کنند. آن هم تأدیبى که گاهى وقتها منتهى به کشتن مى‌‏شود. یک نفر آدمى که یک مملکت را مى‏‌خواهد فاسد بکند، یک کشور را، یک گروه را، فاسد مى‏‌خواهد بکند، و قابل اصلاح نیست، این را باید براى تهذیب جامعه، براى حفظ جامعه، این غده سرطانى را باید از این جامعه دور کرد. دور کردنش هم به این است که اعدامش کنند.»[۲]حتی با نگاه دقیقتر این اعدام‌ها نه تنها برای جامعه رحمت است، بلکه برای خود فرد مجرم نیز رحمت به شمار می‌آید، زیرا که از فرو رفتن بیشتر وی در گناه و جرم جلوگیری می‌کند تا در قیامت از شدت عذاب کمتری برخوردار باشد.در این قسمت لازم است به این نکته اشاره کنیم، که دین مبین اسلام برای جان انسان‌ها ارزش زیادی قائل است به گونه‌ای که اصل اولیه حفظ جان انسان‌هاست آنچنان که خدای متعال در قرآن مجید به این موضوع اشاره کرده و می‌فرماید: «أَنَّهُ مَنْ قَتَلَ نَفْسًا بِغَیْرِ نَفْسٍ أَوْ فَسَادٍ فِی الْأَرْضِ فَکَأَنَّمَا قَتَلَ النَّاسَ جَمِیعًا وَمَنْ أَحْیَاهَا فَکَأَنَّمَا أَحْیَا النَّاسَ جَمِیعًا[مائده/۳۲] هر کس، انسانی را بدون ارتکاب قتل یا فساد در روی زمین بکشد، چنان است که گویی همه انسانها را کشته؛ و هر کس، انسانی را از مرگ رهایی بخشد، چنان است که گویی همه مردم را زنده کرده است.» به همین خاطر اسلام اعدام را در جایی قرار داده است که یک شخص آسیب جدی به امنیت و آرامش جامعه وارد کند، در توضیح این مطلب لازم است به این نکته اشاره کنیم، که در دین مبین اسلام تجسس از امور دیگران حرام است، به این معنا که انسان حق ندارد به زندگی دیگران سرک کشیده و به گناهان و خلاف‌های آنها اطلاع پیدا کند، مگر آنکه یک شخص جرمی را به گونه انجام دهد که دیگران از آن اطلاع پیدا کنند، به همین خاطر برای اثبات برخی از جرائم به دو شاهد و برای برخی دیگر چهار شاهد نیاز است، و هر چقدر تأثیر اجتماعی جرم در جامعه شدیدتر باشد، مجازات آن نیز سنگین‌تر خواهد بود.بر این اساس اگر سخنی از رأفت اسلامی در مورد برخی از مجرمین وجود دارد، در جایی است که جرم به صورت فردی بوده و آسیب جدی به جامعه وارد نکرد باشد، نه جایی که مجرم در اغتشاشات شرکت کرده و یک شهر را به آشوب کشانده است و با صلاح سرد افراد جامعه را تهدید کرده و آرامش را از ایشان گرفته است، ترحم در اینجا عین ظلم به تک تک افراد جامعه است.اما در مورد طرح این ادعا که برخی گفته‌اند: مردم از اعدام این افراد ناراضی هستند!؟ لازم است به این نکته اشاره کنیم که اولاً اجرای این حدود تنها حق مردم نیست، بلکه حق خدای متعال نیز هست، همان گونه که آیه ابتدای نوشتار به این موضوع اشاره دارد، بعد منظور از مردم چه کسانی هستند!؟ آیا تمام کسانی که به صورت مستقیم از این افراد خبیث آسیب دیده‌اند، واقعاً راضی به اعدام نشدن این افراد هستند!!؟؟ از سوی دیگر حضور این افراد در اغتشاشات و آسیب زدن به اعتبار حکومت جرمی است که نیازمند رضایت تمام افراد جامعه است، موضوعی که به طور قطع برای ایشان منتفی است.نویسنده: محمدعلی کمالی نسبپی‌نوشت[۱]. قانون مجازات اسلامی مصوب ۱۳۹۲ درباره جرم انگاری افساد فی الارض در ماده ۲۸۶ چنین آورده است: «هرکس به طور گسترده، مرتکب جنایت علیه تمامیت جسمانی افراد، جرائم علیه امنیت داخلی یا خارجی کشور، نشر اکاذیب، اخلال در نظام اقتصادی کشور، احراق و تخریب، پخش مواد سمی و میکروبی و خطرناک یا دایر کردن مراکز فساد و فحشا یا معاونت در آنها گردد به گونه ای که موجب اخلال شدید در نظم عمومی کشور، ناامنی یا ورود خسارت عمده به تمامیت جسمانی افراد یا اموال عمومی و خصوصی، یا سبب اشاعه فساد یا فحشا در حد وسیع گردد مفسد فی الارض محسوب و به اعدام محکوم می گردد.»؛ در همین قانون ماده ۲۷۹ در مورد محاربه این گونه گفته شده است:«محاربه عبارت از کشیدن سلاح به قصد جان، مال یا ناموس مردم یا ارعاب آنها است، به نحوی که موجب ناامنی در محیط گردد. هرگاه کسی با انگیزه شخصی به سوی یک یا چند شخص خاص سلاح بکشد و عمل او جنبه عمومی نداشته باشد و نیز کسی که به روی مردم سلاح بکشد، ولی در اثر ناتوانی موجب سلب امنیت نشود، محارب محسوب نمی شود.»[۲]. صحیفه امام، ج‏۸، ص: ۳۳۲.انتهای پیام/
به گزارش خبرنگار کتاب و ادبیات خبرگزاری فارس، «بازی‌های آدامسی» سومین جلد از مجموعه کتاب‌های آدامسی‌ها به نویسندگی زینب علیزاده و با تصویرگری مهرانه جندقی از سوی انتشارات سروش چاپ و روانه بازار کتاب شد.بر اساس این گزارش، از آن جایی که بازی و تحرک یکی از مهم‌ترین عناصر دنیای کودکان را تشکیل می‌دهد موقعیت داستانی این جلد از مجموعه در بستر بازی شکل می‌گیرد و چالش به وجود آمده در داستان به این موضوع برمی‌گردد که اتفاقا کمرنگ شدن این عنصر هویت آدامسی شخصیت‌ها را نیز به خطر می‌اندازد.علاوه بر این، موقعیت داستانی‌ای که شخصیت‌ها در آن قرار می‌گیرند به نوعی است که باعث می‌شود کودک با دقت بیشتری به دوروبرش نگاه کند تا چیزهایی را ببیند که شاید قبل از آن چندان اهمیتی به آن‌ها نمی‌داد و بتواند از داشتن آنها لذت بیشتری ببرد. به طور کل شخصیت‌ها هر چه بیشتر از هویت آدامسی‌شان فاصله می‌گیرند به همان میزان دچار آسیب‌هایی می‌شوند.یک کتاب مصور با ویژگی‌های خاصمجموعه آدامسی‌ها کتاب مصوری است که کودک با تصاویر و به صورت جزء به جزء با داستان همراه می‌شود. تحرک و فعالیت داشتن آدامس‌ها یکی از ویژگی‌ها و امتیازات کتاب محسوب می‌شود؛ چرا که در بسیاری از کتاب‌های موجود، کاراکتر و تصویرسازی یک شیء بی‌جان یا تصویرسازی حیوانات بسیار معمول است، اما در این کتاب با آدامس‌هایی روبرو هستیم که به گفته مهرانه جندقی، تصویرگر کتاب فعالیت داشته و در حالات مختلف تغییر شکل می‌یابند.جندقی در این باره به خبرنگار کتاب و ادبیات فارس گفت: در مجموعه «آدامسی‌ها» با شهری روبرو هستیم که در آن آدامس‌ها با تکنولوژی روز آشنا هستند، به مدرسه می‌روند، می‌توانند بخندند، پوشش داشته باشند و با اسباب بازی بازی کنند. زندگی آنها چیزی شبیه به زندگی ما در واقعیت است.طراحی عناصر و فرم‌های قابل تغییر در شهر آدامسی‌هادر شهر آدامسی‌ها، هر کدام از این کاراکترها ویژگی خاص خود را دارند، یکی با عصبانیت تغییر شکل می‌دهد، دیگری در موقعیت‌های هیجانی، باد می‌کند و یا وقتی آدامس‌ها حرکات غیر و خارج از عرف انجام می‌دهند، کش آمده و شل و ول می‌شوند.به دنبال این موضوع، جندقی فرم‌ها و عناصری را طراحی کرده است که قابل تغییر باشند. در پروژه‌های معمولی عنصر ثابت است و از زوایای مختلف طراحی می‌شود. اما آدامس جویده شده پیچ می‌خورد و کش می‌آید، که این تغییر فرم در چهره آنها نیست، بلکه در گردن، دست و پا نشان داده شده است تا زیبایی و جذابیت آدامس‌ها حفظ شود.این تصویرگر همچنین در خصوص شهر آدامسی‌ها گفت: در عین متفاوت بودن آدامس‌ها از یکدیگر، سعی کردم همخوانی داشته باشند و مشخص باشد که اینها از یک مجموعه هستند. وسایل خانه، ماشین‌های داخل خیابان، اسباب بازی و... همه حالت و فرمت آدامسی دارند.همان طور که اشاره شد مجموعه آدامسی‌ها کتابی مبتنی بر تصویر است و تمام متن با جزئیات به تصویر کشیده شده است. در این کتاب ممکن است یک شخصیت در یک صفحه چندین دیالوگ داشته باشد که به ترتیب و دیالگوها در ابر و یا جعبه (باکس) که از دهان و یا سر شخصیت خارج شده باشد نشان داده شده است. تصاویر در این کتاب به صورت لکه ای کار شده اند.به بهانه انتشار سومین جلد از این مجموعه با مهدی همازاده، مدیر کارگروه هنر پژوهشکده باقرالعلوم (ع)  که مدیریت این پروژه را نیز عهده‌دار بوده است، گفتگو شد که وی توضیحات زیر را ارائه کرد.قصه‌های دینی که قصه نیستندتقریبا ۶ ماه از تشکیل کارگروه هنر در دانشکده می‌گذرد. هدف اصلی از تشکیل این کارگروه تبدیل تجربه‌نگاری به یک روایت جذاب ادبی است. در واقع خارج کردن تجربه نگاری‌ها، مقالات و کتاب‌ها از قالب‌های خشک علمی و تبدیل آنها به یک خروجی جذاب برای مخاطب عام است. در این بین بر مجموعه کتاب‌های قصه کودک تاکید شد؛ چرا که در حال حاضر در حوزه کتاب‌های کودک بیشتر به سمت ترجمه رفته‌ایم و این کتاب‌ها از سوی مخاطب با استقبال و اقبال قابل توجهی روبرو شده است و شاهد این موضوع هستیم که انواع متون و قصه‌ها، ترجمه شده و به بازار نشر راهی می‌شوند. البته الزاما این موارد بد نیست، اما جای خالی تولیدات داخلی احساس می‌شد و این سوال پیش آمد، که چرا در داخل در حوزه فرهنگ بومی تولید قصه جذاب نداشته باشیم؟ علت اینکه بر قصه تاکید دارم، برمی‌گردد به تولیدات حوزه کودک در زمینه قصه‌های مذهبی و اخلاقی. در مقیاس وسیع می‌توان گفت این تولیدات، قصه‌های مذهبی نیستند؛ چون اصلا قصه نیستند. چرا که در مرور قصه‌ها، شاهد این موضوع هستیم که متون مملو از نماد، نشانه، الفاظ و کلمات مذهبی است و هر آنچه که از دین، اخلاقیات و فرهنگ اجتماعی بومی می‌شناسیم به صورت مستقیم، خطابه و منبر در متن دیده می‌شود. در واقع قالب داستان نداشته، به همین دلیل معتقدم که قصه دینی نیستند، چرا که اساسا نمی‌توانیم برای آنها از عنوان قصه استفاده کنیم.در ادامه این موضوع، بخش وسیعی از مخاطب را از دست می‌دهیم و مخاطب ما محدود به طیف خاصی از مخاطبین می‌شود که دغدغه‌ها و گرایش‌های شدید و غلیط مذهبی داشته و به سراغ این قصه‌ها می‌روند.فاصله‌گیری از جامعه سکولار با قصه‌های دینیمدیر کارگروه هنر پژوهشکده باقرالعلوم (ع) تصریح کرد: پس این نیاز احساس شد که که تولید قصه‌ای دست بزنیم که اولا فرم، جاذبه و قواعد زیبا شناختی داستان کودک را داراباشد، ثانیا منتقل کننده و یا بازنمایی مفاهیم دینی، بومی و ملی خودمان باشد تا بتوانیم از فضای ترجمه فاصله بگیریم. چرا که قصه‌های اخلاقی ترجمه شده، در بیشتر موارد رنگ و بویی از اخلاق دینی ندارد؛ بلکه به نوعی تبلیغ اخلاق سکولار را به همراه دارند و در آن منفعت شخصی و گروه دیده می‌شود. این موضوع در جامعه ما هیچ جذابیتی ندارد. مثلا در آموزش مفاهیم اخلاقی به دنبال چرایی موضوع هستیم، که این در جامعه سکولار دیده نمی‌شود. در جامعه سکولار و غرب ما به دیگران کمک می‌کنیم تا وجدان راحت‌تری داشته باشیم و منفعت شخص در آن گنجانده شده است، اما در فرهنگ دینی از فطرت آدمی یاد می‌شود که با انجام کارهای زشت این فطرت رفته رفته لکه دار و تیره می‌شود. همه اینها باید در قالب قصه و به صورت غیر مستقیم بیان شود و نمادها در داستان جای خود را پیدا کنند.آدامسی‌ها، یک مجموعه متفاوت از قصه‌های دینیمهدی همازاده ابراز داشت: مجموعه «آدامسی‌ها» با این هدف طراحی شد که در ابتدای امر قصه باشد؛ در ادامه جاذبه‌های زیبا شناختی و فرم داستان خصوصا برای مخاطب کودک در آن رعایت شود، همچنین کاراکترها، فضا و عالم قصه به درستی طراحی شده باشد. سپس به دنبال مفایهم و اخلاقیات الهیاتی خودمان باشیم که در جان قصه بنشانیم و نمادها و عناصر به صورت غیرمستقیم و فاش به روایت داستان بپردازند. در ادامه باید منتظر بازخورد مخاطبان باشیم که انشالله از ظرفیت و جذابیت این مجموعه استفاده وبرای تبدیل آن به انیمیشن و ... قدم برداریم.کتابی با رد پای دین و اخلاقیاتوی اما در بخش دیگر سخنانش گفت: یک نکته مهم در ارائه چنین کتاب‌ها، این است که معمولا ما ابا داریم که بگوییم کتاب اخلاق است، چرا که اذهان به سمت کتاب‌هایی منعطف می‌شود که تعریف مستقیمی از دین و اخلاقیات را ارائه می‌کنند. در صورتی که در مجموعه «آدامسی‌ها» با هیچ گزاره مستقیمی مواجه نیستیم. بلکه با یک شهر آدامسی، با شخصیت‌های مختلف که هر کدام حالات و احوال خود را دارند و اتفاقات روزمره و بچه گانه برای آنها رقم می‌خورد و عملا هیچ گزاره دینی و الهیاتی به صورت مستقیم در آن دیده نمی‌شود.همازاده در پایان تصریح کرد: این کتاب در شورایی در کارگروه هنر پژوهشکده تبلیغ ومطالعات اسلامی به نویسندگی زینب علیزاده و با تصویرگری مهرانه جندقی نوشته شد. در این شورا کارشناسان فلسفه هنر که دستی در ماجرای داستان‌نویسی و یا فیلم نامه نویسی داشتند و بر فلسفه اسلامی مسلط بودند حضور داشتند و می‌توان گفت این گروه به لحاظ فکری و هدف با یکدیگرهمراه بودند.گفتنی است، «قایمکی‌ها»، «پرواز آدامسی»، «بازی‌های آدامسی»، «کش بازی»، «دردسر گل گلی» عناوین کتاب‌ها در مجموعه آدامسی‌ها هستند.لازم به ذکر است کتاب الکترونیک این مجموعه در نرم‌افزارهای کتابخوان چارخونه و فراکتاب برای سهولت دسترسی مخاطبان منتشر شده است.انتهای پیام/
محمدمیرکیانی از نویسندگان حوزه کودک و نوجوان در گفت‌وگو با خبرنگار کتاب و ادبیات خبرگزاری فارس به موضوعی که در روزهای کرونایی مورد غفلت قرار گرفته اشاره کرد و اظهار داشت: در روزهایی که همه چشم و گوش‌ها با ماجرای بیماری کرونا درگیر شده، گاهی خبرهایی منتشر می‌شود که به همین دلیل آن طور که ‌بایسته و شایسته است مورد توجه قرار نمی‌گیرد؛ از جمله خبر توجه ویژه دولت تاجیکستان به زبان ارجمند فارسی و گسترش آن در این کشور فارسی‌زبان.وی گفت: می‌دانیم که تاجیکستان یکی از پاره‌های جدا شده از ایران بزرگ بوده است. هرچند این رویداد ناگوار تاریخی به عنوان یک واقعیت انکارناپذیر، وجود دارد و هیچ کس هم با آن سرستیز ندارد، ولی جان شیرین زبان فارسی آن چنان در کالبد این سرزمین زنده و پویاست که هرچند سال یک بار موجی از دلبستگی به فرهنگ دیرپای این سرزمین را که سال‌ها به فراموشی سپرده شده بود، زنده می‌کند.میرکیانی با بیان اینکه در این زمینه هوشمندی مدیران فرهنگی کشور و فعال شدن دیپلماسی فرهنگی یک نیاز است به مدیران فرهنگی در این زمینه هشدار داد: چنانچه تدبیری صورت نگیرد زبان فارسی مورد بی‌توجهی خواهد بود.نویسنده کتاب «تن تن و سندباد» اظهار داشت: هشت سال پیش بود که کتاب «راز مثل‌های ما»، از آثار بنده در تاجیکستان به خط سیرلیک منتشر شد. این اقدام به همت خانم «شاعره محمد»، نویسنده و شاعر ادبیات کودک و نوجوان در تاجیکستان صورت گرفت. این نویسنده و شاعر، نامی آشنا برای همه نویسندگان و شاعران ادبیات کودک و نوجوان ایرانی است که سفری به تاجیکستان داشته است. البته تلاش آقای علی‌اصغرشعردوست، رایزن فرهنگی وقت ایران در تاجیکستان هم برای این اقدام ستودنی است.این نویسنده در پایان پیرامون همراه کردن مدیران فرهنگی ابراز داشت: مدیران فرهنگی در زمینه گسترش زبان فارسی در دور و نزدیک جهان مسئولیتی بر عهده دارند. اهمیت موضوع آنجا بیشتر می‌شود که بسیاری از کالاهای فرهنگی ما در قالب‌های کتاب و فیلم و نمایش، علاقه‌مندان و دوستداران فراوانی در این کشور دارد که اگر ما در این زمینه کوشا نباشیم، این کالاها از مرزهایی وارد این کشور می‌شود که هیچ نام و نشان و ارزشی برای جایگاه والای زبان و فرهنگ فارسی قایل نیستند و از این نیاز تنها پوسته‌ای از زبان فارسی ارایه می‌شود و آنچه باقی می‌ماند با روح وجان زبان فارسی مردم پاک‌اندیش کشور تاجیکستان بیگانه است.انتهای پیام/
به گزارش خبرنگار قرآن و فعالیت‌های دینی خبرگزاری فارس مسابقه تلویزیونی ترنم ویژه استعدادیابی قاریان نوجوان قرآن کریم از شبکه اول سیما پخش می‌شود.سیدعباس انجام طراح و ناظر محتوایی مسابقه ترنم در گفت‌وگو با فارس با اعلام این خبر گفت: این برنامه به منظور استعدادیابی نوجوانان مستعد در تلاوت قرآن کریم و در رده سنی کمتر از ۱۶ سال توسط شبکه اول سیما در دست تولید است و از سه شنبه این هفته به روی آنتن این شبکه می‌رود.نحوه شرکت در مسابقهوی ادامه داد: در این برنامه ابتدا باید شرکت‌کنندگان یک فایل تصویری از تلاوت خود به دبیرخانه برنامه ارسال کنند و پس از ارزیابی اولیه نفرات برتر به عنوان شرکت‌کنندگان به مسابقه حضوری راه پیدا می‌کنند.انجام درخصوص نحوه برگزاری مسابقه گفت: هر شرکت‌کننده در سه بخش در استودیوی برنامه حضور پیدا می‌کند که شامل خواندن فراز از قاری مصری، خواندن فراز قاری ایرانی و بخش ذوق شخصی است.برگزاری مسابقه طی سه مرحله مصری، ایرانی و فراز تلاوت آزادوی ادامه داد: در بخش قاری مصری ما قطعاتی از ۱۲ قاری مصری را بر روی سایت برنامه بارگذاری کرده‌ایم که شرکت‌کنندگان پیش از حضور در استودیو باید آنها را گوش دهند و در استودیو برای ما اجرا کند، البته بخش قاری ایرانی به این صورت نیست و قطعات فقط در برنامه پخش می‌شود و هر شرکت‌کننده در زمان برنامه فرصت دارد که این تلاوت را استماع و آن را برای داوران اجرا کند، همچنین بخش ذوق شخصی به این صورت است که آیه‌ای را ما به شرکت‌کننده ارائه می‌دهیم و وی آزاد است با هر نغمه و هر پرده‌ای که می‌خواهد آن را تلاوت کند.قضاوت ۸ استاد تلاوت در مسابقهانجام در خصوص داوری این مسابقه گفت: ۸ داور، شرکت‌کنندگان این مسابقه را قضاوت می‌کنند که سه داور در استودیو حضور دارند و پنج داور به صورت ارتباط ویدیو کنفرانسی از نقاط مختلف کشور به قضاوت شرکت‌کنندگان می پردازند. داوران حاضر در استودیو شامل آقایان احمد ابوالقاسمی، امین پویا و حمیدرضا احمدی وفا است، همچنین آقایان حمید شاکرنژاد، وحید نظریان، وحید وکیلی، قاسم مقدمی و غلامرضا شاه میوه اصفهانی به صورت ارتباط تلویزیونی به قضاوت شرکت‌کنندگان می‌پردازند.نحوه داوریوی در خصوص نحوه داوری این مسابقه گفت: هر داور می‌تواند تا پنج ستاره به اجرای شرکت‌کنندگان بدهد که در مجموع هر شرکت‌کننده می‌تواند تا ۴۰ ستاره دریافت کند و کسانی که بالاترین ستاره‌ها را دریافت کنند به مرحله نیمه نهایی راه پیدا می‌کنند.به گزارش فارس علاقه‌مندان می‌توانند جهت کسب اطلاعات بیشتر و شرکت در این برنامه تلویزیونی به سایت شبکه یک و یا صفحه برنامه ترنم در فضای مجازی به نشانی taranomtv1 مراجعه کنند.انتهای پیام/
به گزارش خبرنگار کتاب و ادبیات خبرگزاری فارس، در پی منویات مقام معظم رهبری و توجه ویژه ایشان به شعر و ادبیات و همچنین مطالبه همیشگی ایشان در حمایت از جریان‌های اصیل ادبی، نهاد کتابخانه‌های عمومی کشور با همراهی جمعی از استادان عرصه شعر و ادب اقدام به تشکیل و راه‌اندازی محافل ادبی در سراسر کشور و با محوریت کتابخانه‌های عمومی کرد که این اقدام با واکنش اهالی و فعالان این عرصه همراه بود.گسترش جریان اصیل زبان و ادبیات فارسی در بین مردم با استفاده از ظرفیت کتابخانه‌های عمومی به عنوان شبکه گسترده فرهنگی در سراسر کشور از موضوعات مورد توجه این نهاد برای راه‌اندازی این محافل هستند که دبیری آن را شاعران و پژوهشگران مطرح هر استان بر عهده دارند.نهادینه کردن فرهنگ مشارکت عمومی برای انجام فعالیت‌های ادبی در کتابخانه‌ها و تمهید زمینه اعتلای آن، تقویت و راه‌اندازی محفل‌های ادبی در کتابخانه‌های عمومی برای ایجاد انگیزه نسبت به شعر و ادبیات فارسی و همچنین ساماندهی نیروهای متعهد و متخصص ادبی به منظور ایجاد تحول فرهنگی در خدمات کتابخانه‌ها از مهم‌ترین اهداف درنظر گرفته شده برای این حرکت بوده است.در دستورالعمل تدوین شده برای فعالیت محافل، اقداماتی چون استفاده از ظرفیت محفل‌های ادبی برای ساماندهی، ارتقاء و حمایت از بکارگیری فعالان ادبی در برنامه‌های کتابخانه‌ها، برگزاری دوره‌های آموزشی و کارگاهی ادبی، تولید محتوا در زمینه ادبیات متعهد، آیینی و حوزه‌های حائز اهمیت و برگزاری همایش‌ها، نشست‌ها و محافل ادبی آورده شده است.همچنین تشکیل بانک اطلاعاتی اعضای محفل ادبی (اعضاء ویژه و عادی)، برگزاری مسابقات ادبی مختلف و مشاعره، بهره‌گیری مناسب از فضای مجازی برای توسعه کمّی و کیفی فعالیت‌های محفل (اطلاع‌رسانی گزارش جلسات در وبلاگ و...) و همکاری در تولید و نشر برنامه‌های محفل ادبی از دیگر اقدامات محافل برای دست‌یابی به اهداف هستند.علیرضا قزوه، از شاعران کشورمان درباره راه‌اندازی محافل ادبی در سراسر کشور با محوریت کتابخانه‌های عمومی در گفت‌وگو با فارس گفت: یکی از ظرفیت‌های خوب این محافل، توجه به شعر و ادبیات دینی و آیینی است که نهاد کتابخانه‌های عمومی کشور با یک برنامه‌ریزی مناسب می‌تواند این پرده غفلت را کنار بزند.قزوه با اشاره به لزوم گسترش عدالت فرهنگی در سراسر کشور گفت: ورود نهاد کتابخانه‌های عمومی کشور به راه‌اندازی و تشکیل محافل شعری در سراسر کشور با محوریت کتابخانه‌های عمومی اقدامی شایسته است که به درستی کشف و پرورش استعدادهای جوان شعری در شهرستان‌ها و پربار کردن اوقات فراغت آنها را هدف گرفته است و در همین مدت نیز تکاپوی خوبی میان جوانان شهرستان‌ها ایجاد کرده است.وی با اشاره به دغدغه‌های مقام معظم رهبری در حوزه شعر و ادب عنوان کرد: ایشان بارها در دیدار با شاعران عنوان می‌کردند که «هرچه در این حوزه سرمایه‌گذاری کنید، کم است و این سرمایه‌گذاری نتیجه خواهد داد»؛ چرا که در بسیاری عرصه‌ها از جمله سیاسی و نظامی هزینه می‌شود، اما طبیعتا ممکن است به نتیجه مطلوب نرسد، اما حوزه شعر و ادب عرصه‌ای است که سرمایه‌گذاری در آن، اگرچه در دراز مدت، اما به نتیجه خواهد رسید.این شاعر پیشکسوت ادامه داد: بر همین اساس نهاد کتابخانه‌های عمومی کشور به درستی به این حوزه شعر و ادب که سرمایه ملی ماست، ورود پیدا کرد. اگرچه نهادها و دستگاه‌های دیگری چون حوزه هنری و وزارت فرهنگ و ارشاد اسلامی نیز در این عرصه فعالیت‌ می‌کنند، اما آنها بیشتر به دنبال نخبه ‌پروری و مخاطبان نخبه هستند. اما ایجاد زمینه شناسایی و بیرون کشیدن چهره‌های مستعد در این حوزه، اقدام با ارزشی است که نهاد کتابخانه‌های عمومی کشور آن را پی‌ریزی کرده است.قزوه درباره همنشینی محافل ادبی و کتابخانه‌ها در این حرکت گفت: تحقق شعار هر کتابخانه یک محفل ادبی باعث می‌شود در تمام شهرهای کوچک و حتی روستاها، شاهد ظهور و فعالیت جوانانی باشیم که می‌توانند بر فضای فرهنگی ادبی منطقه خود تأثیرگذار باشند. این اقدام نهاد کتابخانه‌ها در پاسداری از فرهنگ و ادب کشور باید حمایت شود که یکی از مظاهر این حمایت تعیین تکلیف و افزایش میزان بودجه نهاد برای پیاده‌سازی اهداف متعالی خود در حوزه فرهنگ است.وی در ادامه درباره ظرفیت‌های این محافل ادبی برای تقویت حوزه شعر و ادبیات دینی و آیینی گفت: حوزه شعر و ادب دینی و آیینی در کشور متولیان بسیاری دارد، اما تصور غالب در این نهادها و دستگاه‌ها از شعر و ادب دینی به موضوعاتی چون ماه محرم و رمضان محدود می‌شود. در حالی که گستره شعر و ادب دینی و آیینی بسیار گسترده ‌تر از این موضوعات است؛ موضوعاتی که اغلب مورد غفلت واقع شده است. بر همین اساس یکی از ظرفیت‌های خوب این محافل توجه به شعر و ادبیات دینی و آیینی است که نهاد کتابخانه‌های عمومی کشور با یک برنامه‌ریزی مناسب می‌تواند این پرده غفلت را کنار بزند. بر این اساس معتقدم که نهاد در حوزه شعر راهی را می‌رود که دیگران نرفته‌اند.انتهای پیام/
به گزارش خبرنگار حج و زیارت خبرگزاری فارس، آستان قدس حسینی با افزایش تعداد مبتلایان به کرونا در عراق، نه تنها در کربلا بلکه در سایر شهرهای عراق نیز اقدام به تأسیس مراکز درمانی و بیمارستان‌هایی با عنوان «شفا» کرده است.اکنون نیز با توجه به نیاز برخی از شهرها به مراکز درمانی، آستان قدس حسینی پنجمین بیمارستان شفا را در شهر کوت راه‌اندازی و روز گذشته با حضور مسؤولان وزارت بهداشت عراق افتتاح کرد.این بیمارستان با عنوان «مرکز شفا ۴» که بالغ بر ۱۰۰ تختخواب دارد و در کمتر از یک ماه تأسیس شده، در سه سالن مجزا در بخش‌های بانوان، آقایان و کودکان طراحی و ساخته شده است و علاوه بر تجهیزات لازم برای درمان بیماران کرونایی، اتاق‌های ایزوله و داروهای مورد نیاز نیز در این مراکز عرضه می‌شود.پیش از این مرکز شفا ۱ در کربلا، مرکز الشفاء ۲ در نجف اشرف، مرکز الشفاء ۳ در کنار بیمارستان الفرات بغداد، مرکز دارالشفاء ۴ در کنار بیمارستان ابن الخطیب بغداد برای درمان بیماران کرونایی تأسیس شد و هم‌اکنون در این مراکز درمان بیماران کرونایی در حال انجام است.به گزارش فارس، آستان قدس حسینی در کنار افتتاح بیمارستان، مراکز تفریحگاه و استراحتی زوار را نیز برای درمان بیماران کرونایی تجهیز کرده و در اختیار وزارت بهداشت قرار داده است.انتهای پیام/
به گزارش خبرنگار حج و زیارت و وقف خبرگزاری فارس طی حکمی از سوی مصطفی خاکسار قهرودی قائم‌مقام آستان قدس رضوی «محمدمهدی خیرجو» به عنوان رئیس مرکز ارتباطات و رسانه آستان قدس رضوی منصوب شد.خیرجو پیش از این مدیریت مؤسسه رسانه‌های نوین و شبکه‌های اجتماعی آستان قدس رضوی را برعهده داشت.همچنین وی پیش از حضور در آستان قدس رضوی به عنوان خبرنگار در خبرگزاری فارس فعالیت می‌کرد.انتهای پیام/
به گزارش خبرنگار تاریخ خبرگزاری فارس: آیت‌الله شیخ حسین لنکرانی در سال ۱۲۶۸ شمسی در یکی از محله‌های قدیمی شهر تهران (سنگلج) و در یک خانواده روحانی پا به عرصه وجود گذاشت.پدرش آیت‌الله حاج شیخ علی لنکرانی از عالمان و مجتهدان طراز اول تهران به شمار می‌آمد. پدربزرگ و جد بزرگ وی نیز از مجتهدان سرشناس زمان خود بودند. خاندان لنکرانی نسل ‌در نسل حدود چهارصد سال رهبری دینی، مذهبی و سیاسی مردم را بر عهده داشتند.شیخ حسین دوران کودکی را در چنین خاندان علمی، معنوی و جهادی پشت سر گذاشت. وی خواندن و نوشتن و بخشی از مقدمات علوم اسلامی را نزد پدر و بخشی دیگر را در محضر استادان حوزه علمیه تهران فرا گرفت.سپس به نجف اشرف هجرت کرد. در نجف تحصیلات خود را تا رسیدن به اجتهاد ادامه داد. وی علاوه بر علوم حوزه در سایر علوم نیز اطلاعات لازم و کافی داشت و با زبان‌های انگلیسی، روس و عربی نیز آشنا بود.شیخ پس از بازگشت به وطن به ترویج فرهنگ اهل بیت و نشر تفکر جهاد و مبارزه بر ضد استبداد داخلی و استعمار خارجی پرداخت. در اعتراض به قرارداد خفت‌بار ۱۹۱۹ شیخ حسین به عنوان یک روحانی جوان (۲۰ ساله) و مبارز در برابر این خیانت تاریخی ایستاد.ایشان در ردیف شخصیت‌هایی بود که در برابر جمهوری‌خواهی دروغین رضاخان ایستاد و برای افشای ماهیت آن اقدام به انتشار اعلامیه‌ای کرد. لنکرانی از اعضای فعال جمعیتی بود که به خاطر حمایت از انقلاب عراق و آزادی حرمین شریفین و بین‌النهرین از دست بیگانگان تشکیل شد.در سال ۱۳۰۳ در جهت انجام وظیفه تاریخی و دینی خود اقدام به راه اندازی روزنامه‌ای با عنوان «اتحاد اسلام» کرد و در پی فعالیت‌های ضد استعماری و انقلابی از سوی رضاخان چندین بار تبعید شد.لنکرانی در انتخابات دوره چهاردهم از حوزه انتخابیه اردبیل به مجلس راه یافت. وی در غالب اقدامات از جمله لغو امتیاز مالی ـ اقتصادی دکتر میلسپو مستشار آمریکایی و رئیس کل دارایی وقت، رد پیشنهاد کمیسیون سه جانبه روس ـ انگلیس ـ آمریکا (کمیسیون قیمومت)، مخالفت ناموفق با تصویب طرح تعویق انتخابات دوره پانزدهم تا تخلیه ایران از قشون خارجی، ارائه و طرح و برنامه دقیق جهت پایان یافتن غائله آذربایجان شرکت داشت.شیخ با علما و شخصیت‌های مبارزی چون آیت‌الله کاشانی و نواب ‌صفوی ارتباط داشت و تلاش‌های ضداستعماری و ضداستبدادی آنها را تایید می‌کرد. آشنایی وی با امام نیز از سال‌های ۱۳۲۳ آغاز شد و با اینکه از نظر سنی ۱۲ سال از امام بزرگ‌تر بود و چندین سال سابقه مبارزاتی داشت، ولی به شدت تحت تأثیر شخصیت علمی، اخلاقی و انقلابی امام بود. حضرت امام نیز به وی به دید احترام می‌نگریست و از افکار و اندیشه‌های سیاسی او بهره می‌گرفت. ۱اسفند ۱۳۴۱ طرح آمریکایی «انقلاب سفید» شاه با مخالفت سرسختانه علما و آزادیخواهان و به تبع آنها مردم روبه‌رو شد و توالی آن به تشدید مبارزه قهر‌آمیز مردم تحت رهبری امام و مراجع تقلید با اساس رژیم انجامید.لنکرانی نیز منتظر فرصت بود تا گامی قاطع در جهت اصلاح اوضاع برداشته شود. به همین خاطر همه توانش را در انتقال تجربیات مبارزات ۵۰ ساله خویش به امام و حمایت جدی از وی به کار بست. لنکرانی نزدیک به یک هفته پیش از ۱۵ خرداد با امام در قم دیدار داشت و راجع به ضرورت و کیفیت مبارزه با رژیم تبادل نظر کرد.خانه وی نیز در تهران، محل رفت و آمد مبارزان و مرکز پخش اخبار و دستورهای مربوط به نهضت بود. شب ۱۵ خرداد، لنکرانی تصویر امام را در تیراژی بسیار وسیع در تهران چاپ کرد و روز بعد در میان تظاهرکنندگان که از میدان شاه (قیام فعلی) به سمت دانشگاه می‌رفتند پخش نمود. پیرو این اقدامات در ۲۰ خرداد ۴۲ توسط فرمانداری نظامی دستگیر و روانه زندان شد، اما اواخر تیر همان سال آزاد شد. ۲گفته می‌شود که نعمت‌الله نصیری (رئیس شهربانی کل کشور در جریانات ۱۵ خرداد) در آن حادثه به شاه گفته بود: «بر ما مسلم است که بلوای تهران، عمدتاً زیر سر آیت‌الله لنکرانی است، اما وی با تردستی و زرنگی هیچ مدرکی از خود به جای نگذاشته است»!پس از تصویب کاپیتولاسیون در مجلس به شهادت ناظران عینی و پیش از ایراد نطق کوبنده امام بر ضد لایحه مذکور و وکلای مجلس فرمایشی، متن مذاکرات مجلس از ناحیه لنکرانی تهیه و برای اطلاع کامل و دقیق امام و برخی دیگر از مراجع، به قم فرستاده شده بود و این اولین و آخرین اخبار سیاسی مهم ارسالی از سوی ایشان به قم و دیگر بلاد نبود. ۳پس از تبعید امام به ترکیه، لنکرانی ضمن ادامه ارتباط با ایشان، با رجال نهضت نظیر آیت‌الله سعیدی و ربانی‌شیرازی جلسات مستمر گذاشته به بحث و مذاکره پیرامون مسائل جاری کشور می‌پرداخت و در همین راستا، عناصر حوزه و دانشگاه و بازار را به مبارزه دلگرم و امیدوار می‌ساخت و به جهت ادامه ستیز با رژیم ستم‌شاهی تحریک می‌کرد. ۴پس از پیروزی انقلاب اسلامی، شیخ حسین به رغم کهولت سن و ضعف مفرط مزاج و گرفتاری به انواع و اقسام بیماری‌های مزمن از تأیید مقام رهبری و تعقیب اساس نظام و قانون اساسی جمهوری اسلامی باز نایستاد و از هیچگونه کمک فکری دریغ نداشت و نظرات سیاسی ـ نظامی ایشان به‌طور مستقیم و غیرمستقیم گاه حتی در شورای عالی دفاع مطرح و مورد بررسی قرار می‌گرفت. ۵سرانجام آیت‌الله شیخ حسین لنکرانی پس از حدود یک قرن زندگی پربار و مبارزه بی‌امان با استعمار خارجی و استبداد داخلی در ۱۸ خرداد ۱۳۶۸ دعوت حق را لبیک گفت و در جوار حرم حضرت عبدالعظیم به خاک سپرده شد. ۶منابع:۱. گلشن ابرار، ج ۶، قم: نشر معروف، ۱۳۸۵، ص۲۵۹-۲۷۰ . ۲. علی ابوالحسنی (منذر)، روابط و مناسبات آیت‌الله حاج شیخ حسین لنکرانی و امام خمینی ۱۳۲۴-۱۳۶۸، قسمت اول، تاریخ معاصر ایران، س۶، ش۲۱و۲۲ (بهار و تابستان ۱۳۸۱)، ص ۹۵ و ۹۸ . ۳. نگاهی بر زندگانی بزرگمرد دین و سیاست: آیت‌الله حاج شیخ حسین لنکرانی، [بی‌جا: بی‌نا، ۱۳۷۰؟]، ص ۲۸ و ۲۹ . ۴. علی ابوالحسنی (منذر)، قسمت دوم، تاریخ معاصر ایران، س ۶، ش ۲۳ (پاییز ۱۳۸۱)، ص ۱۴ . ۵. نگاهی بر زندگانی... ، ص ۳۰و۳۱ . ۶. گلشن ابرار، ص ۲۷۷. موسسه مطالعات تاریخ معاصرانتهای پیام/
ساسان ناطق در گفت‌وگو با خبرنگار کتاب و ادبیات خبرگزاری فارس درباره تازه‌ترین اثر خود اظهار داشت: «فرماندهان نبرد» نخستین جلد از خاطرات فرماندهان جوان دوران دفاع مقدس است که این کار به واسطه تدبیر رهبر انقلاب به آقای سرلشکر سیدیحیی رحیم صفوی مشاور و دستیار ویژه ایشان سپرده شد.وی افزود: رهبر انقلاب خطاب به این فرمانده فرموده بودند: خاطرات خودتان و سایر فرماندهان را روایت کنید و آنها را دعوت کنید تا خاطرات خود از دوران دفاع مقدس را برای آیندگان بازگو کنند.این مولف با تاکید بر اینکه فرماندهان حاضر در خط مقدم اغلب خاطراتی دارند که جزئیات وقایع دست اول و دست نخورده و بکر را شامل می‌شود و این امر، موضوع را جذاب می‌کند، ابراز داشت: از این رو گروه ویژه «نهضت خاطره گویی» ایجاد شد. در این گروه ویژه فرماندهان جوان دوران دفاع مقدس به بیان خاطرات خود می‌پردازند. مجموعه نخست از این خاطرات با عنوان «فرماندهان نبرد» طی هفته جاری منتشر خواهد شد و در این اثر خاطراتی از  محسن رفیق دوست، سیدیحیی رحیم صفوی، محمدنبی رودکی، حسن رستگارپناه، فتح‌الله جعفری، سیدمحمد کسائیان و... آمده است. هر یک از فرماندهان خاطرات خود را از کردستان و نخستین خطوط دفاعی کشور بیان کرده‌اند.وی در بخش دیگری از سخنانش با بیان اینکه ۱۲ ساعت مصاحبه برای جلد نخست صورت گرفت، گفت: ۱۲ ساعت مصاحبه انجام شد، ولی تمام آنها را در کنار سخنرانی‌ها تکمیل کردیم. از این رو فکر می‌کنم به لحاظ اینکه برخی رویدادها تا امروز بازگو نشده، خاطرات مندرج می‌تواند کتاب را جذاب‌تر کند.ناطق با بیان اینکه در این اثر به فرماندهانی اشاره می‌شود که در سال‌های دفاع مقدس جوان بوده‌اند و در برابر ژنرال‌های جبهه دشمن ایستادند، ابراز داشت: تدابیر فرماندهان جوان ایرانی در برابر ژنرال‌های دشمن و حملات آنها برای مخاطب بسیار جذاب خواهد بود.به گفته نویسنده کتاب «هنوز مرا نشناخته ای؟»، این اثر در ۲۰۰ صفحه به همراه عکس همان مقطع تاریخی به زودی از سوی سوره مهر منتشر می‌شود. جلد دوم نیز در دست انجام است و با توجه به نوع سال‌ها عکس‌های دیگری استفاده می‌شود. برخی عکس‌ها البته در این مجموعه‌ها برای نخستین بار منتشر می‌شود.این نویسنده در پاسخ به اینکه این اثر چند جلد خواهد بود، گفت: به دلیل شیوع کرونا و مشغله فرماندهان به مرور در حال انجام جلد دوم هستیم؛ اما فرماندهان زیرمجموعه خاطره‌گویی شامل کل کشور می‌شوند. این سری کتاب‌ها قصد دارد آنچه را دیده نشده بیان کند. از این رو به واسطه اینکه تعداد فرماندهان دوران دفاع مقدس و سال‌های ابتدای جنگ بسیار است، برای همین ابتدا خاطرات فرماندهان سال‌های اول جنگ پس از آن خاطرات فرماندهان بعد از شروعجنگ و خاطرات فرماندهان سال‌های اواخر جنگ که هریک تدابیر ویژه داشته‌اند، اخذ می‌شود.نویسنده «سیاه، سفید، خاکستری» در پایان یادآور شد: این کتاب برای دانشجویان، محققان و دانش‌آموختگان دانشگاه‌های افسری به واسطه انتقال تجربه مفید و قابل استفاده خواهد بود.انتهای پیام/
به گزارش خبرنگار حج و زیارت خبرگزاری فارس، یکی از مناسبت‌های مهم برای زیارت امام حسین (ع)، روز عرفه است که هر ساله جمع کثیری از زائران در این ایام به کربلا مشرف شده و روز عرفه و عید قربان را در حرم سیدالشهدا (ع) به نیایش می‌پرداختند.امسال با شیوع کرونا، سفر به عتبات از اسفندماه سال گذشته متوقف شد و زائران بسیاری در حسرت زیارت کربلا هستند.به نظر می‌رسید با باز شدن مسیر تردد دو کشور با وجود اعمال محدودیت‌ها، سفر به عتبات در روز عرفه و ایام عید قربان راه‌اندازی شود، اما استاندار کربلا از عدم پذیرش زائران داخلی و خارجی در این ایام در کربلا خبر داده است.به طوری که حتی بر اساس پیشنهاد استاندار کربلا قرار بود حرم امام حسین (ع) و حضرت عباس (ع) برای جلوگیری از تجمعات در روز عرفه و عید قربان بسته شود، اما با توجه به درخواست مراجع این امر اتفاق نخواهد افتاد و فقط مردم کربلا می‌توانند در این ایام به زیارت بپردازند.البته بنا بر درخواست‌های مسؤولان همچنان تجمعات و برپایی مراسم ممنوع است و در حرم حضرت امام حسین (ع) دعای عرفه به صورت مجازی و بدون حضور زائر قرائت و در شبکه‌های اجتماعی و تلویزیون عراق پخش می‌شود.به گزارش فارس، در روزهای اخیر تعداد مبتلایان به کرونا در عراق به ویژه کربلا افزایش یافته است.انتهای پیام/
به گزارش خبرنگار حوزه مسجد و هیأت خبرگزاری فارس، مراسم عزاداری شهادت امام جواد(ع) روز ۳۰ تیرماه از سوی هیأت جوادالائمه(ع) در مسجد مقدس جمکران برگزار می‌شود.براساس این گزارش، در این مراسم حجت‌الاسلام سیداحمد دارستانی سخنرانی و حمید علیمی مدیحه‌سرایی خواهد کرد.این مراسم با رعایت کامل پروتکل‌های بهداشتی روز دوشنبه ۳۰ تیرماه از ساعت ۲۱ در صحن جامع امام مهدی مسجد مقدس جمکران برگزار می‌شود.انتهای پیام/
به گزارش خبرنگار کتاب و ادبیات خبرگزاری فارس، جلد ۳ و ۴ مجموعه‌ «اسکوییش» با عناوین «انگل ناباب و کاپیتان افتضاح» اثر جنیفر ال. هوم و متیو هوم با ترجمه «صدیقه تاجیک» روانه بازار کتاب شد.اسکوییش آمیزه‌ای تمام عیار از نوشته‌ای است که به اندازه کافی برای خواننده کم‌سن و سال، ساده و در عین حال به طور چشمگیری طعنه آمیز، زیرکانه و سرگرم‌کننده است که کودک به تنهایی طنز، نکته‌های کوچک علمی و ماجراجویی‌های آن را درک می‌کند.در این مجموعه دوستی و همکاری به صورت غیر مستقیم و در قالب کمیک استریپ به کودکان آموزش داده می‌شود.قابل ذکر است این مجموعه ۸ جلد است که قبلا جلد ۱ و ۲ آن منتشر شده بود و ۴ جلد دیگر در دست چاپ هستند.اسکوییش آمیبی است که عاشق کمیک و کیک توئینکی است. در اولین ماجرایش با نیروهای شیطانی روبرو می‌شود که در راهروها کمین کرده‌اند. آیا اسکوییش می‌تواند آنها را شکست دهد؟ در ماجرای دوم با شش رفیق باحال آشنا می‌شودآیا اسکوییش می‌تواند با این دوستان باحال وقت بگذراند؟ پاسخ این سؤال‌ها را در جلد اول و دوم اسکویش بیابید.کتاب‌های بنفشه واحد کودک و خردسال انتشارات قدیانی «انگل ناباب و کاپیتان افتضاح» را در نوبت اول چاپ با قیمت هر جلد ۲۰۰۰۰ تومان در اختیار علاقه‌مندان قرار داد.انتهای پیام/
به گزارش خبرگزاری فارس، هفتمین جشنواره چند روز پیش «هنر آسمانی» برگزیدگان خود را شناخت. این برنامه با حضور آیت‌الله اعرافی مدیر حوزه‌های علمیه و جمعی از فضلای حوزه علمیه و هنرمندان حوزوی برگزار شد.بر اساس این گزارش، احمد شاکری از نویسندگان کشورمان در راستای برگزاری این جشنواره یادداشتی را در اختیار خبرگزاری فارس قرار داده است که در ادامه می‌خوانید.برگزاری جشنواره‌های هنری از سوی حوزه‌های علمیه باید نویدبخش و امیدوارکننده باشد. چرا امیدوارکننده نباشد؟ در حالی که حوزه‌های علمیه، کانون معارف وحیانی و میراث‌دار صدها سال فقاهت، تزهد، میدان‌داری در عرصه‌های فرهنگی، سیاسی و اجتماعی بوده‌اند. حوزه‌ها محور تولید و تبلیغ و تبیین تئوری انقلاب اسلامی بوده‌اند. حوزه علمیه مرجع و ملجأ جویندگان راه حق و فرو غلتیدگان در شبهات دوره آخرالزمان هستند. بنابراین حق این است که برآوردن سخنی از دهان دین در قالب هنر، بیش و پیش از هر کسی درخور شأن حوزه‌های علمیه و فضلای آن است.با پیروزی انقلاب اسلامی و ضرورت بکارگیری هنر و همراهی آن با معارف، مبانی، ارزش‌ها و آرمان‌های انقلاب اسلامی و خانه‌تکانی بسیاری از رشته‌های هنری از جمله مهم‌ترین رشته‌های وارداتی چون سینما و داستان، این احساس نیاز به نحو فزاینده‌ای قوت یافت که چه سنخی از هنرمندان قادرند مسیر طولانی دست‌یابی به هنر تراز انقلاب اسلامی را کوتاه کنند. ادبیات داستانی و سینما هر دو قالب‌های وارداتی و ترجمه‌ای بودند که در طول ده‌ها سال پس از ورود به ایران همچنان در حوزه نظر و عمل تحت سیطره جریان‌های چپ مارکیست و لیبرال غربگرا قرار داشتند.این ذهنیت در مجامع انقلابی قوت گرفت که برون کشیدن آوای خوش آهنگ انقلاب و کلام آسمانی آن از دهان‌هایی که برای ده‌ها سال برای تحقیر و تکذیب و تمسخر ارزش‌های دینی کمر همت بسته بودند، ناممکن است.اگر رکن «هنرمند» در تولید هنر تعیین‌کننده باشد. بنابراین هنر دینی و هنر انقلابی باید از مصدر اعتقاد و التزام به ایمان و پایبندی و علاقه به انقلاب اسلامی صادر شود.دو پیشنهاد اساسی که در طول قریب به چهار دهه، مجرای سیاستگذاری‌ها، برنامه‌ریزی‌ها و تشکیل ساختارهای آموزشی و اجرایی متعدد شدند، آموزش و تربیت دینی هنرمندان و تعلیم و آموزش هنری دینداران بود.به نظر می‌رسید مسیر میان‌بر در روش دوم، پرورش هنری کسانی باشد که با متن و بطن معارف دینی عجین شده و با آموزه‌های آن خو گرفته‌اند. این طیف کسانی جز دانش آموختگان علوم حوزوی نبودند. بر همین اساس بود که از دهه ۶۰، ایده آموزش هنری ـ به صورت خاص، داستانی ـ طلاب علوم دینی قوت گرفت.اما اکنون و پس از گذشت سال‌ها، وضعیت ادبیات داستانی قم و به صورت خاص دانش آموخته‌های حوزه علمیه مطلوب نیست و صداهایی از مجامع داستانی طلاب قم و بلکه برخی شهرهای دیگر شنیده می‌شود که با آنچه بانیان این بنا آن را قصد کرده بودند، بسیار متفاوت است. گرچه در میان فضلای جوان و برخی پیشکسوتان حوزوی می‌توان نام‌های تاثیر گذاری را برگزید که در هنر و به خصوص ادبیات داستانی انقلاب اسلامی نوآور، تاثیرگذار و مومن و متعهد به ارزش‌های انقلابی بوده‌اند، اما وضعیتی که طیف موثری از داستان‌نویسان طلبه همسو با جریان داستان‌نویس شبه روشنفکر رقم زده‌اند، خطیر، پیچیده، بغرنج، تا حدودی ناشناخته و خطرناک برای آینده ادبیات داستانی کشور است که کمتر کسی بدان اهمیت داده، از چند و چون آن با خبر بوده یا در صدد تغییر و اصلاح آن برآمده است.مسئله جریان نفوذ در ادبیات داستانی طلاب، بغرنج تر از موضوعات مشابه و جریان‌های همانند در ادبیات داستانی کشور است؛ نخست بدان دلیل که کمتر دیده شده و رصد می‌شوند. در حالی که بوده و هستند. دوم آنکه این جریان با انتساب خود به بدنه فاضل، موجه و معتمد حوزه‌های علمیه و در بی‌خبری و بی‌اطلاعی مدیرانی که از چهره‌ها و شخصیت‌های عالی علمی و اخلاقی و انقلابی حوزه‌های علمیه‌اند، حاشیه امن و اعتبار کاذبی کسب کرده است. فقدان جریان نقد ادبی قوی متعهد به ارزش‌های انقلاب، بی‌تفاوتی طیفی از نویسندگان انقلاب، بی‌توجهی مدیران کلان ادبی به مقوله نقد و عدم برنامه‌ریزی منسجم برای رصد جریان‌های جاری ادبیات داستانی کشور در بی‌موضعی کلی جریان ادبیات انقلاب نسبت به چنین مجامعی تاثیری بسزا داشته است. سوم آنکه این شبکه خود را نه در جایگاه انقلابی که بالاتر، مصدر و مفسر معارف دینی و انقلابی معرفی می‌کند و این لایه نفاق، جنبه‌های پنهان تخطی از ارزش‌ها و انحرافات فکری و هنری را بیش از پیش مخفی خواهد کرد.چهارم آنکه، این جریان و به خصوص چهره‌های نام آشنای آن که از دانش‌آموختگان بعضاً سطوح عالی علوم حوزوی هستند، قرائت شبه‌دینی از مبانی شبه روشنفکری ارائه کرده و مدعای خود را با تفاسیر غلط و مبانی شبه علمی از میان آیات و روایات و بعضا مضامین فلسفی و عرفانی همراه می‌سازند. به نحوی که پاسخگویی به شبهات وارداتی این گروه، جزو معضلات جدی حال و آینده بر سر راه جریان متعهد به ارزش‌های انقلاب و دفاع مقدس خواهد بود.چرایی عدم تحقق برخی اهداف پیش بینی شده در ایده آموزش داستان به طلاب علوم دینی، معلول علل متعددی است که مجال کنونی برای بیان آن بسیار مضیق است. اما می‌توان اجمالا به اهم علل این ناکامی نسبی اشاره کرد:* عدم توجه به مبانی نظری هنر و کم کاری‌های حوزه‌های علمیه در تبیین زیرساخت‌های فکری، فلسفی، فقهی، کلامی و معارفی ادبیات داستانی.  * کنار نهادن برخی مرزبندی‌ها میان جریان ادبیات متعهد و جریان شبه روشنفکری و تصور خود ایمن‌پنداری در مواجهه با این جریان.* مراودات بی‌حد و مرز با نویسندگان و منتقدان نام آشنا و بعضا گم نام جریان شبه روشنفکری و میدان داری افراد این جریان در برنامه‌های ادبی و داستانی محافل و مجموعه‌های مختلف حوزوی.* اعطای کرسی‌های آموزشی و تربیتی در حوزه ادبیات داستانی به برخی مدرسان شناسنامه دار جریان شبه روشن‌فکر.* واگذاری و عدم نظارت کافی بر عملکرد مجموعه‌های دخیل در حوزه ادبیات داستانی و صحنه گردانی برخی چهره‌های نام آشنای وابسته به جریان شبه روشنفکری در طول سال‌های متمادی.* عدم برخورداری از تئوری مشخص در راه اندازی مجموعه‌های ادبی و نظارت دقیق، عمیق و قاطع این مجموعه‌ها.مجموعه این دلایل موجب شده تا جمعی از طلاب داستان‌نویس حوزه‌های علمیه در حالی که پیش بینی می‌شد گره‌های جریان ادبیات متعهد به انقلاب اسلامی را باز کنند، خود تبدیل به معضلی بزرگ برای جریان ادبیات داستانی انقلاب اسلامی و گرهی کور بر گره‌های گذشته شوند. کسانی که در نظر و عمل تفاوتی میان آنها و جریان شبه روشنفکری نیست. همان علایق، همان سلایق و همان مبانی را دارند و مصداق «عالم متهتک» هستند. کتاب‌های آنها نیز به دلیل محتوای نامناسب ممیزی شده یا اجازه چاپ نمی‌گیرند. ناشران این طیف از میان شناخته شده‌ترین ناشران جریان شبه روشنفکر هستند. کتاب‌هایشان در جشنواره‌های مسئله‌دار با رویکرد شبه روشنفکری نامزد شده یا برگزیده می‌شوند. عضو انجمن‌های شناخته شده و آشنای جریان شبه روشنفکری‌اند. گفته‌ها و مبانی و موضع‌گیری‌شان همسو و هم جهت با جریان شبه روشنفکری در تضعیف باورهای دینی و تخریب ارزش‌های انقلاب اسلامی و دفاع مقدس است. به شاگردیِ برجسته‌ترین مدرسان جریان شبه روشنفکر وابسته افتخار و مباهات می‌کنند و در مجموع با پیوندهای قابل احصاء به شبکه جریان شبه روشنفکری گره خورده‌اند. به نحوی که در غفلت متولیان امر، شبکه آموزشی و ترویجی خود را توسعه داده و برخی قلم‌های نا آشنا را نیز با خود همسو و همراه می‌سازند.تردیدی در این نیست که متن حوزه و مدیران ارشد آن که از فضلای شناخته شده، متدین، انقلابی و اندیشمند هستند، با اعتماد به مدیران میانی هنری، و واسپاری مسئولیت‌ها در حوزه‌های تخصصی، از جزئیات و لایه‌های جریانی که ظهور و بروز آن گه گاه در برنامه‌ها و جشنواره‌ها و محافل داستانی حوزوی وجود دارد اطلاع ندارند. در نتیجه این بی‌اطلاعی، حیثیت معنوی حوزه علمیه در شبکه‌ای از جریان نفوذ، به پای جریان ادبی ریخته می‌شود که اساساً با مبانی حوزوی و ارزش‌های آن در تقابل است.کوتاه‌ترین راه این است که از متولیان امر درخواست کنیم برخی از آثار داستانی پرده‌در داوران جشنواره هنر آسمانی را بخوانند. قلم پرده‌دری که از بیان اروتیسم ابایی ندارد یا اندیشه‌ای که در صدد ارائه نمایشی بی‌منطق از اسلام است. چگونه می‌تواند در مسند قضاوت و داوری جشنواره هنری نهاد مقدسی چون حوزه‌های علمیه قرار گیرد؟انتهای پیام/
حسین ارضی مسئول گروه جهادی شهدای مسجد ارک تهران در گفت‌وگو با خبرنگار حوزه مسجد و هیأت خبرگزاری فارس اظهار داشت: بعد از بیانات مقام معظم رهبری در دیدار اخیر با نمایندگان مجلس شورای اسلامی که فرمودند: کمک مؤمنانه مجدداً باید انجام شود و کمرنگ هم نشود، به سرعت لبیک گفتیم و چند روز بعد از بیانات معظم‌له، مرحله جدیدی از توزیع بسته‌های ارزاق را اجرایی کردیم.تهیه و توزیع ۳۱۵ بسته ارزاق برای نیازمندانوی افزود: در این مرحله ۳۱۵ بسته ارزاق برای خانواده‌های نیازمند شناسایی شده، تهیه و توزیع کردیم. این برنامه در حالی اجرایی شد که مجموعه جوانان و مسئولین مسجد، برای مراسم شب زیارتی امام رضا (ع) در حال برنامه‌ریزی و تلاش بودند اما روز سه‌شنبه ۲۴ تیرماه تهیه ارزاق و توزیع را انجام دادیم و در عین حال نیز آماده‌سازی‌های لازم برای برگزاری مراسم با رعایت پروتکل‌های بهداشتی و همچنین برپایی موکب مسجد را پیش بردیم.توزیع بیش از ۱۳۰۰ بسته ارزاق در ماه ذی‌القعدهارضی با بیان اینکه بنا داریم در روزهای آتی نیز مرحله دوم کمک‌رسانی‌ها را انجام دهیم، گفت: در ماه ذی‌القعده گروه جهادی شهدای مسجد ارک، بیش از ۱۳۰۰ بسته ارزاق به نیازمندان اهدا کرد و اجازه ندادیم زنجیره کمک‌رسانی‌ها قطع شود و بعد از رزمایش همدلی ماه رمضان روند را ادامه دادیم.مسئول گروه جهادی شهدای مسجد ارک تهران گفت: مردم خیرخواه می‌توانند کمک‌های نقدی خود را برای مشارکت در این طرح‌های خدمت‌رسانی به شماره کارت گروه ۶۲۷۳۸۱۱۱۴۷۱۹۳۷۳۱ واریز کنند.انتهای پیام/
خبرگزاری فارس- گروه قرآن و فعالیت‌های دینی: امام صادق (ع) می‌فرمایند: «ثَلاثَةٌ یَشکُونَ اِلَی اللهِ، عَزَّ وَجَلَّ، مَسجِدٌ خَرابٌ لا یُصَلّی فیهِ اَهلُهُ وَ عالِمٌ بَینَ جُهّالٍ وَ مُصحَفٌ مُعَلَّقٌ قَد وَقَعَ عَلَیهِ الغُبارُ لا یُقرَاُ فیهِ» سه گروه نزد خدا شکایت می‌برند: مسجد ویرانی که مردم در آن نماز نخوانند، عالمی که بین جاهلان تنها بماند و قرآن رها شده و غبار گرفته‌ای که خوانده نمی‌شود. (اصول کافی ۲/۶۱۳)در ادامه تلاوت ترتیل صفحه ۴۲۴ قرآن شامل آیات ۴۴ تا ۵۰ سوره مبارکه احزاب باصدای مرحوم عبدالباسط محمد عبدالصمد تقدیم می‌شود.انتهای پیام/
به گزارش خبرگزاری فارس، حجت الاسلام و المسلمین حسن روحانی روز جمعه پس از دریافت گزارش وزیر کشور از همکاری کمیته های اجتماعی و امنیتی و درمانی در استان ها، تاکید کرد که ستادهای استانی کماکان با جدیت و دقت، بر اجرای دستورالعمل های بهداشتی و بویژه فاصله گذاری اجتماعی و استفاده از ماسک به عنوان قطعی ترین راه حل مبارزه با کرونا، نظارت داشته باشند.رئیس جمهور همچنین وزیر کشور خواست همانطور که پیش از این هم مقرر شده بود هر چه سریعتر با همکاری دستگاه های ذیربط، دستورالعمل های مرتبط با برگزاری ایام سوگواری و عزاداری سالار شهیدان و سرور آزادگان جهان حضرت ابا عبدالله الحسین(ع) و یاران با وفایش در ماه محرم را برای تصویب در ستاد ملی مبارزه با کرونا آماده و ارائه کند.‎رئیس جمهور با قدردانی از همراهی مردم در استفاده از ماسک برای قطع زنجیره کرونا در جامعه، اظهارداشت: ضروری است با اطلاع رسانی مداوم از برگزاری اجتماعاتی که می تواند به روند شیوع بیماری خطرناک کرونا در جامعه کمک کند، جلوگیری و از مردم خواسته شود از برگزاری دورهمی ها و محافل جشن و عزا برای حفظ سلامتی خود و دیگران، بپرهیزند.‎روحانی همچنین با  اشاره به جلسه اخیر خود با استانداران سراسر کشور در خصوص راههای پیشبرد برنامه جهش تولید در استان ها، از وزیر کشور خواست روند پیگیری های استانداران درباره طرحهای ملی جهش تولید را دنبال کرده و بویژه از آنان خواسته شود برای تکمیل پروژه های نیمه تمام بالای 80 درصد تا پایان سال اقدام کنند.انتهای پیام/
به گزارش خبرنگار قرآن و فعالیت‌های دینی خبرگزاری فارس محمود علی البناء قاری نامدار جهان اسلام متولد ۱۹۲۶ و درگذشته ۱۹۸۵ کشور مصر است.در این گزارش تلاوتی زیبا و شنیدنی از وی شامل آیات ۲۳۳ تا ۲۴۸ سوره مبارکه بقره تقدیم می‌شود.انتهای پیام/
به گزارش خبرنگار حج و زیارت و وقف خبرگزاری فارس طی مراسمی در آستان مقدس امام رضا (ع) از عباس رثایی شرکت‌کننده برنامه عصر جدید تجلیل شد.رثایی شرکت‌گننده اهل مشهد مقدس بود که در مسابقه تلویزیونی عصر جدید نمایشی امام رضایی باموضوع توبه اجرا کرد که مورد توجه داوران این مسابقه و عموم مردم قرار گرفت.در این مراسم حجت‌الاسلام محمدحسن مهدوی‌مهر رئیس سازمان علمی و فرهنگی آستان قدس رضوی ضمن تقدیر از این بازیگر گفت: گاهی انسانی که دیگران او را در جایگاه هدایت‌گری نمی‌شناسند، هدایت‌گر می‌شود و قلب‌ها و دل‌ها را متوجه می‌کند و کاری می‌کند که کسی که در جایگاه هدایت‌گری است نمی‌تواند انجام دهد. اگر یک نفر به وسیله شما هدایت شود از آنچه خورشید می‌تابد بهتر است.این فیلم را ببینید...انتهای پیام/
به گزارش خبرنگار قرآن و فعالیت‌های دینی خبرگزاری فارس مرحله نهایی داوری جشنواره قرآنی مجازی نور امید در دو رشته قرائت ترتیل و تحقیق و در دو رده سنی کمتر ۱۵ سال و بالای ۱۵ سال، در محل دبیرخانه جشنواره در شورای عالی قرآن شهرداری تهران برگزار شد.در این مرحله از داوری آثار ارسالی ۴۴ راه یافته به مرحله فینال مورد بررسی و امتیازدهی قرار گرفت و مجموعاً ۱۲ نفر به عنوان نفرات اول تا سوم در دو رشته قرائت ترتیل و تحقیق کمتر ۱۵ سال و بالای ۱۵ سال به عنوان برگزیدگان نهایی معرفی شدند.در این جشنواره اساتیدی چون سیدمحسن موسوی بلده، عباس امام جمعه، امین پویا و به دبیری سیدحسین موسوی بلده و با نظارت میثم طاهرآبادی به قضاوت پرداختند.اسامی منتخبان متعاقباً و پس از نهایی شدن به همراه برگزیدگان سایر رشته‌ها از طریق سایت جشنواره www.noore-omid.ir و پیج اینستاگرام جشنواره قرآنی مجازی نور امید به نشانی ghoran_noore_omid اعلام خواهد شد.در اولین جشنواره قرآنی مجازی نور امید بیش از ۷۰۰ اثر در چهار رشته قرائت ترتیل و تحقیق، آیه گرافی و خوشنویسی به دبیرخانه جشنواره ارسال شد.جوایز جشنوارهبه نفر اول بخش‌های تلاوت تحقیق و ترتیل ۵ میلیون تومان، نفر دوم ۴ میلیون تومان و نفر سوم ۳ میلیون تومان اهدا می‌شود.رشته خوشنویسی در دو بخش نستعلیق و شکسته نستعلیق و نسخ برگزار می‌شود که در هر بخش به سه نفر مبلغ ۳ میلیون تومان اهدا می‌شود. همچنین در بخش آیه‌گرافی هم به ۵ برگزیده ۳ میلیون تومان اهدا می‌شود.انتهای پیام/
"به گزارش خبرنگار قرآن و فعالیت‌های دینی خبرگزاری فارس امروز ۲۵ ذی‌القعده برابر با دحو‌الارض است.رونمایی از میدان مسابقه دنیا«دَحْو»به معنای وسعت بخشیدن به چیزی است. [۱] زمینی که در آن قرار گرفته‌ایم میدان مسابقه‌ای است که انسان‌ها پی در پی وارد آن شده، نمایش خود را اجرا می‌کنند، جوهره انسانیت و ایمان خود را ابراز می‌کنند و سپس جای خود را به افراد بعد از خود می‌دهند و همچنان تا روز قیامت کبری این مسابقه در جریان است.قرآن کریم در مورد گسترانیدن زمین می‌فرماید: «وَ الْأَرْضَ بَعْدَ ذلِکَ دَحاها؛ [۲] و زمین را بعد از آن گسترش داد.» یکی از جهات اهمیت روز گسترش زمین، رونمایی از کره خاکی است که قرار است محل آزمون بندگان خدا باشد. سخن از آزمونی است که هیچ انسانی را از آن گریزی نیست چنان که قرآن کریم می فرماید: «أَ حَسِبَ النَّاسُ أَن یُتْرَکُواْ أَن یَقُولُواْ ءَامَنَّا وَ هُمْ لَا یُفْتَنُونَ وَ لَقَدْ فَتَنَّا الَّذِینَ مِن قَبْلِهِمْ فَلَیَعْلَمَنَّ اللَّهُ الَّذِینَ صَدَقُواْ وَ لَیَعْلَمَنَّ الْکَاذِبِین‏؛ [۳] آیا مردم پنداشتند که تا گفتند ایمان آوردیم، رها مى ‏شوند و مورد آزمایش قرار نمى‏ گیرند؟ و به یقین، کسانى را که پیش از اینان بودند آزمودیم، تا خدا آنان را که راست گفته‏ اند معلوم دارد و دروغگویان را [نیز] معلوم دارد.»آغاز و پایان حیات کره خاکیبا نمایان شدن کره خاکی و گسترده شدن خشکی‌ها، نسیم حیات بر آن وزیدن گرفت و ظهور گیاهان و حیوانات، نویدبخش آماده سازی زمین برای زندگی انسان را می‌داد؛ چرا که به فرموده قرآن کریم، خلقت هر آنچه در زمین است برای انسان است؛ مثل این که می‌فرماید: «هُوَ الَّذی خَلَقَ لَکُمْ ما فِی الْأَرْضِ جَمیعا؛ [۴] اوست آن کسى که آن چه در زمین است، همه را براى شما آفرید.» یادآوری پدیدار شدن خشکی از جایی که امروزه کعبه در آن قرار دارد و گسترش آن، این مسأله را به انسان یادآور می‌شود که نه تنها ایجاد ملزومات حیات بشر، اتفاقی نیست بلکه همان گونه که آمده است می‌تواند از بین برود. آری! دحو الأرض، درس معاد و قدرت خدایی را گوشزد می کند که زمین مرده را سراسر زنده کرد.آغاز حیات زمین؛ آغاز تفکر توحیدیزمین و موجودات روی آن، در قرآن کریم بارها به عنوان نشانه‌های توحیدی مورد استناد قرار گرفته‌اند. انسان، روزیِ خود را از زمین بر می‌گیرد و همه لذت‌های زندگی را بر روی همین کره خاکی تجربه می‌کند. موجودات روی زمین جلوه‌ای از قدرت، علم، حکمت، رحمت، الهی هستند. قرآن کریم بارها با اشاره به گوشه گوشه طبیعت، اوصاف خدای متعال را اثبات و یادآوری می‌کند.زمین، و توحید در رازقیترزقی که از زمین برای استفاده انسان به دست می‌آید شاهدی بر توحید در رازقیت است؛ یعنی تنها خداست که رزق و روزی بندگان خویش و هر چه آفریده است را می دهد چنان که می‌فرماید: «قُلْ مَنْ یَرْزُقُکُمْ مِنَ السَّماواتِ وَ الْأَرْضِ قُلِ اللَّهُ؛ [۵] بگو: «چه کسى شما را از آسمان‌ها و زمین روزى مى ‌دهد؟» بگو: اللَّه!» زمین، جلوه‌گاه قدرت نمایی خالق بی همتاحوادث روزمره زندگی مثل طلوع و غروب آفتاب، تغییر فصول سال، تغییرات آب و هوا و... بسیار اعجاب انگیز هستند و شاهد قدرت، عظمت و علم و حکمت خدای متعال هستند به شرطی که به دیده دقّت نگریسته شوند و تکرار آنها موجب غفلت از عظمت آنها نشود. پس، زمین، جلوه گاه قدرت نمایی و نشانه‌های عظمت باری تعالی است؛ مثل این که می‌فرماید: «وَ اللَّهُ خَلَقَ کُلَّ دَابَّةٍ مِنْ ماءٍ فَمِنْهُمْ مَنْ یَمْشِی عَلى‏ بَطْنِهِ وَ مِنْهُمْ مَنْ یَمْشِی عَلى‏ رِجْلَیْنِ وَ مِنْهُمْ مَنْ یَمْشِی عَلى‏ أَرْبَعٍ یَخْلُقُ اللَّهُ ما یَشاءُ إِنَّ اللَّهَ عَلى‏ کُلِّ شَیْ‏ءٍ قَدِیر؛ [۶] و خداست که هر جنبنده‌اى را [ابتدا] از آبى آفرید. پس پاره‏‌اى از آن‌ها بر روى شکم راه مى‌‏روند و پاره‌‏اى از آنها بر روى دو پا و بعضى از آنها بر روى چهار [پا] راه مى‌‏روند. خدا هر چه بخواهد مى‏‌آفریند. در حقیقت، خدا بر هر چیزى تواناست.» زمین، آموزگار درس معادیکی از مهمترین بهره‌های معرفتی از زمین، آموختن و یادآوری درس معاد است؛ درسی که فراموشی آن موجب خسران و عدم مهیا شدن برای آخرت خواهد شد. قرآن کریم برای محسوس کردن معاد و زنده شدن دوباره مردگان، از طبیعت و رشد و نمو گیاهان مثال زده و می‌فرماید: «وَ مِنْ آیاتِهِ أَنَّکَ تَرَى الْأَرْضَ خاشِعَةً فَإِذا أَنْزَلْنا عَلَیْهَا الْماءَ اهْتَزَّتْ وَ رَبَتْ إِنَّ الَّذِی أَحْیاها لَمُحْیِ الْمَوْتى‏ إِنَّهُ عَلى‏ کُلِّ شَیْ‏ءٍ قَدِیرٌ؛ [۷] و از آیات او این است که زمین را خشک (و بى‏ جان) مى‏‌بینى، امّا هنگامى که آب (باران) بر آن مى‏‌فرستیم به جنبش در مى‌‏آید و نموّ مى‏‌کند؛ همان کسى که آن را زنده کرد، مردگان را نیز زنده مى‏‌کند؛ او بر هر چیز تواناست!» دحو الارض؛ یادآور روز قیامتدر کنار اعمال مستحبی وارد شده در روز دحو الارض، در یکی از دعاهای این روز بزرگ ضمن اشاره به عظمت روز دحو الارض و گسترش زمین کعبه، به آن سوی سکه گسترش زمین که همان روز قیامت و جمع شدن بساط آزمون دنیاست با عبارت «یَوْمَ التَّلاقِ؛ روز ملاقات [با خدا].» اشاره می‌شود. [۸] حقیقت آن است که، دقت در فلسفه روز دحو الارض و روز پهن شدن سفره زندگانی دنیا برای بشر، جمع شدن این سفره موقتی و برپا شدن آخرت ابدی را به خاطر انسان می آورد و این، یکی دیگر از ابعاد معرفتی روز بزرگ دحو الارض است که در کنار انجام اعمال این روز گرانقدر شایسته توجه و بهره برداری است. نویسنده: محسن رفیعیپی نوشت [۱] ‏محمد بن احمد ازهری، تهذیب اللغة (دار إحیاء التراث العربی: بیروت، ۱۴۲۱)، ج ۵ ۱۲۳. [۲] سوره نازعات، آیه ۳۰. [۳] سوره عنکبوت، آیات ۲و۳. [۴] سوره بقره، آیه ۲۹. [۵] سوره سبأ، آیه ۲۴. [۶] سوره نور، آیه ۴۵. [۷] سوره فصلت، آیه ۳۹. [۸] ‏محمد بن حسن طوسی، مصباح المتهجد (المکتبة الاسلامیة للنشر و التوزیع: بیروت، ۱۴۱۱)، ج ۲ ۶۶۹."
به گزارش خبرنگار حوزه مسجد و هیات خبرگزاری فارس، مراسم عزاداری شهادت امام جواد (ع) به مدت ١٠ شب با سخنرانی حجت‌الاسلام انصاریان در مسجد اعظم قم برگزار می‌شود.براساس این گزارش، این مراسم از دوشنبه ٣٠ تیرماه به مدت ١٠ شب بعد از نماز مغرب و عشاء در مسجد اعظم حرم حضرت معصومه (س) برگزار خواهد شد.انتهای پیام/
به گزارش خبرنگار حج و زیارت خبرگزاری فارس، شب گذشته همزمان با شب زیارتی امام حسین (ع)، با وجود شیوع کرونا در کربلا و اعمال محدودیت‌ها در این شهر، حرم سیدالهشدا (ع) و حضرت عباس (ع) شاهد حضور زائران بسیاری از کربلا بود.به طوری که در گوشه و کنار بین‌الحرمین، مردم نشسته بودند و به زیارت می‌پردازند. این امر در حالی است که هوای کربلا در این ایام بسیار گرم و حتی در شب نیز حدود ۴۰ درجه است.علاوه بر این، گنبد مطهر حضرت عباس (ع) شب گذشته توسط خادمان این حرم مطهر با حضور زوار شست‌وشو شد و اطراف ضریح نیز مورد ضدعفونی قرار گرفت.در ادامه فیلمی از شست‌وشوی گنبد حرم حضرت عباس (ع) را همزمان با شب گذشته ۲۶ تیرماه مشاهده می‌کنید؛انتهای پیام/
به گزارش خبرنگار قرآن و فعالیت‌های دینی خبرگزاری فارس امروز ۲۵ ذی‌القعده برابر با دحو‌الارض است.دَحو به معنای گسترش است و برخی نیز آن را به معنای تکان دادن چیزی از محل اصلی‌اش تفسیر کرده اند. منظور از دحوالارض (گسترده شدن زمین) این است که در آغاز، تمام سطح زمین را آب های حاصل از باران های سیلابی نخستین فراگرفته بود. این آب ها، به تدریج در گودال‌های زمین جای گرفتند و خشکی‌ها از زیر آب سر برآوردند و روز به روز گسترده‌تر شدند.از سوی دیگر، زمین در آغاز به صورت پستی‌ها و بلندی ها یا شیب‌های تند و غیرقابل سکونت بود. بعدها باران های سیلابی مداوم باریدند، ارتفاعات زمین را شستند و دره‌ها گستردند. اندک اندک زمین‌های مسطح و قابل استفاده برای زندگی انسان و کشت و زرع پدید آمد. مجموع این گسترده شدن، «دَحو الارض» نام‌گذاری می‌شود.در کتاب‌های ادعیه برخی اعمال عبادی برای این روز مستحب شمرده شده است.امام علی (ع) درخصوص دحو‌الارض می‌فرمایند: «نخستین رحمتی که از آسمان به زمین نازل شد، در بیست‌وپنج ذی‌القعده بود. کسی که در این روز روزه بگیرد و شبش را به عبادت بایستد، عبادت صد سال را که روزش را روزه و شبش را عبادت کرده است خواهد داشت.»همچنین در برخی از روایات این روز به عنوان روز قیام امام زمان (عج) معرفی شده و شیخ عباس قمی (ره) روز دحوالارض را از چهار روز معروفی ذکر کرده که روزه آن ثواب هفتاد سال عبادت را دارد.برای این رو اعمالی سفارش شده که در ادامه به آنها اشاره می‌کنیمروزه غسل خواندن دو رکعت نماز در وقت ظهر، در هر رکعت بعد از حمد، پنج مرتبه سوره‌ شمس بخواند و بعد از اتمام نماز بگوید: لَا حَوْلَ وَ لَا قُوَّةَ إِلَّا بِاللَّهِ الْعَلِیِّ الْعَظِیمِ‏.سپس بگوید: یَا مُقِیلَ الْعَثَرَاتِ أَقِلْنِی عَثْرَتِی یَا مُجِیبَ الدَّعَوَاتِ أَجِبْ دَعْوَتِی یَا سَامِعَ الْأَصْوَاتِ اسْمَعْ صَوْتِی وَ ارْحَمْنِی وَ تَجَاوَزْ عَنْ سَیِّئَاتِی وَ مَا عِنْدِی یَا ذَا الْجَلالِ وَ الْإِکْرامِ. زیارت امام رضا علیه‌السلام خواندن این دعا: اللَّهُمَّ دَاحِیَ الْکَعْبَهِ...  منبع: اقبال الاعمال، ج۲، ص ۲۷_۲۹؛ مصباح المتهجد، ص ۶۷۱_۶۹۹.انتهای پیام/
به گزارش خبرنگار رادیو و تلویزیون فارس، حجت الاسلام شهاب مرادی، کارشناس خانواده، ازدواج و جوانان که اولین مهمان «رو به راه» شبکه قرآن با اجرای مهیار عبدالهی بود در ابتدا گفت: این روزگار سخت دچار شدن به ویروس کرونا می گذرد. نباید با بی تابی و ناله سخت ترش کرد. اما از همه ابعاد واقعا سخت است. از ابعاد معیشتی برای خیلی از مردم جامعه سخت است. به دلیل این بیماری نگرانی ها و فشار روی سیستم درمانی کشور است. کسانی که به دلیل ابتلا به این بیماری مرحوم شدند با مظلومیت خاصی از دنیا رفتند. از خدا می خواهیم این مشکلات را برطرف کند. واقعا در چنین شرایطی دعا لازم است. دعا می کنیم امشب خداوند همه آنها را به ضریح شش گوشه ببرد و ارواحشان را در کنار ارواح انبیا و ملائکه زائر امام حسین(ع) کند.وی ادامه داد: آنجا کانال و مسیری است که دائما همه ملائکه و انبیا در حال رفت و آمد هستند. باید برای برطرف شدن این بلا دعا کرد. این مشکل هر منشایی که دارد به هر حال این سختی امروز برای بشر هست و نیاز به دعا دارد. همه دل های شکسته و پاک باید با هر ابزاری که بلدند و از هر راهی که می دانند دعا کنند تا بساط این ویروس برچیده شود.او درباره اولین روضه ای که در کودکی او را پاگیر امام حسین(ع) کرد، گفت: من خیلی البته مهم نیستم. اما باید بگویم روضه در زندگی من نیامد که من با آن برخورد کنم. ما در روضه و در بساط امام حسین(ع) بودیم. در آغوش امام حسین (ع) بودیم. من هر جا که باشم و بوی اسفند به مشامم بخورد یاد محرم و امام حسین (ع) می افتم. هر جا باشم به دسته های زنجیرزنی کودکی ام، مجالس روضه های زنانه کودکی، روضه های خانگی می روم. در دوران کودکی محله مجیدیه بودیم. همیشه در هیئت بوده ایم و آن چیزهایی که در خاطرم هست صدای نوحه، صدای طبل، سنج و زنجیر هست.  کودکی ام بیشتر در دسته های عزاداری بود و روضه هایی که در مسجد برگزار می شد.جریان روشنفکری روضه های زنانه را زدمرادی یادآور شد: روضه های خانگی در دوران کودکی ام بیشتر زنانه بود و در خاطرات کودکی ام مانده است. بعد که کمی بزرگتر شدم و احساس مرد شدن کردم دیگر در روضه های زنانه شرکت نمی کردم. می گفتند حاج خانم آمده است. تمام روضه خوان های خوبی که در آن منطقه بودند و برخی مرحوم شدند. چقدر اینها در دین داری مردم سهم داشتند. یکسری از افراد شروع کردند که آقا اینها حرف های خرافی می زنند یا مثلا از همین چیزهایی که در روزگار خودمان هم هست. مثلا یک کلیپی از یک تندشدن یا دعوایی که یک خانم یه مستمع چیزی بگوید می گذارند که بگویند مثلا این حرفها را می زنند. خیلی جریان روشنفکری روضه های زنانه را زد. نمی گویم قابل نقد نیست. ولی نفسش خیلی خوب بود. سفره های حضرت ابوالفضل (ع) و حضرت رقیه(س)، این سفره ها خیلی خوب بود.این روحانی افزود: در خاطرم هست در دوران کودکی و جوانی ام سفره های نذری در مسجد انداخته می شد. افراد به مداح می گفتند آقا یک روضه پنج تن برای ما بخوان. یا مثلا روضه توسل به موسی بن جعفر(ع) بخوان که بسیار زیاد بود. آقای محترمی که الان مرحوم شده اند در مسجد بود که پسرش آزاده بود. این خاطره مربوط به دوران نوجوانی ام است. او همیشه در دعای توسل روضه موسی بن جعفر(ع) را می خواند و زندانی را، نمی دانم آزادی پسرش را دید یا ندید. خود این جلسات خیلی فایده داشت. این تحمل اجتماعی جریان مذهبی و اهتمام حوزه هم نسبت به این ماجرا کم بود و به نظر من خیلی قابل نقد است که تدبیری نکردند. یک مشکلی که بعضی از افراد در جامعه دارند این است که خود را مسئول هیچ چیزی نمی دانند و در قبال اینکه روضه های خانگی چه شد مسئول نمی دانند.مرادی توضیح داد: این مسائل در صورتی که حکومت پادشاهی باشد به مسئولان برمی گردد و اگر جمهوری باشد به مردم و مسئولان برمی گردد. ببینید واقعا این مردم هستند که می توانند تاثیر بگذارند. مردم دغدغه هایشان در کشور به مسئولان منعکس می شود و آنها می شنوند که مردم چه چیزی برایشان مهم است. اما حرف من چیز دیگری بود. برخی خودشان را مسئول نمی دانند که خوب روضه خانگی یک جلسه فرهنگی بدون بودجه و بدون کمک دولت بوده است. یک روضه خوانی می آمده است. یک نفر مثل حاج شاه حسین اینطور نبوده است که روضه خانگی بخواند. لحن نوحه اش، طنین خواندن و مدل خواندنش فرق می کرده است. یک حدیثی و یک توسلی داشتند، بعضا برخی مسائل شرعی را می گفتند. افرادی هم این مسئله را می شنیدند و می گفتند خوب برویم کربلا و سلام می دادند به ابا عبدالله. روضه می خواندند و مردم هم خیلی خوب گریه می کردند. تمام. بعد هم امن یجیب و دعایی می خواندند و چایی می خوردند.چرا برگزاری جلسه مذهبی اینقدر سخت شده است؟این کارشناس مذهبی بیان کرد: بعدها خاطرم هست شیرینی زبان هم کنار این چایی بود. شیرینی دانمارکی هم در روضه ها مد نبود. همان شیرینی زبان را مثلا در زمستان با شیرکاکائو در دهه شصت بین مردم پخش می کردند. آن زمان مد شده بود. تابستان ها هم شربت می دادند و چای هم در روضه داده می شد. این روضه هیچ خرجی ندارد. اما الان جلسه که می خواهید بگیرید دوربین فیلم برداری و سیستم می خواهد. در گذشته آن مداح و روضه خوان اصلا بلندگو نداشته است. می نشسته و می خوانده است. در بازار چهارپایه می گذارند. طرف بالا می رود و روضه می خواند. به ساده ترین شکل ممکن. چرا اینها منسوخ شد؟ کسی برنامه ریزی نکرد تا اینها احیا شود این سنت دیرینه باید برگردد. پیروزی جبهه و قبل تر از آن انقلاب از همین هیئت ها به دست آمد. نباید نسبت به آن ناسپاس باشیم.مرادی ضمن بیان اینکه استفاده از ابزارهای پیشرفته در چنین مجالسی اشکالی ندارد، افزود: ما هم در تلویزیون صحبت می کنیم. منبر هم می رویم و در جلسات شلوغ هم منبر می رویم. در فضای مجازی هم هشتگ روضه هشتم ماه را که خود افراد روضه می خوانند داریم. من گاهی عکس می گذاشتم و می گفتم هر کدامتان یک مصرع روضه بخوانید. واقعا منقلب می شوی این چیزها را می خوانی و می شنوی. نمی خواهم بگویم آن خوب است یا این بد است. می خواهم بگویم وقتی می شود همه این ظرفیت ها را در کنار یکدیگر داشته باشیم چرا نداشته باشیم. وقتی می شود از همه آن ظرفیت استفاده کرد چرا به آن اهمیت ندهیم؟این کارشناس خانواده تصریح کرد: مفهوم روضه خانگی که حدود 10 سال است در جاهای مختلف از جمله تلویزیون درباره آن حرف زده ام. گفتیم باید درباره اش حرف زده شود. اما بعضی ها باید اقدامات دیگری هم برایش انجام بدهند. باید روضه خوان را برای اینکار آموزش بدهند. آقایی داشت در طبقه 12 برجی می خواند. می گفت هر کجا هستی در حیاط در بازار تکرار کن. نوار حاج منصور را حفظ کرده بود و همان را می خواند و تکرار می کرد.وی ادامه داد: نوع رفتاری که در یک جلسه شما دارید که با یک تلنگر شما همه گریه کنند قطعا در یک جلسه دیگر و شهر دیگری جواب نمی دهد. شاید اگر همان شعر را بخوانید نگاهت می کنند و می گویند خوب ادامه اش؟ این کم است. شاید باید یک قصیده بخوانی. این هم اشکال ندارد. حتما که نباید همه گریه کنند. شما باید بدانید که این جلسه را باید چه بکنید. باید این افراد را آموزش بدهید. باید برای اینکار تربیت و تشویق شوند. اینکه به یک استادی مثلا مرحوم فلسفی بگویند آقا من را در چنین جلسه ای دعوت کرده اند. چه بگویم و بگویند این را بگو، این هم خیلی مطلوب است اما نیست. در خیلی از حرفه ها و کارهایمان نیست. افراد بدون استاد رها می شوند؛ بدون اینکه کسی را داشته باشند که اینها را حمایت حرفه ای کند.مرادی تاکید کرد: این در فضای درمانی، هنری، علمی و همه حوزه ها ضرورت دارد و لازم است. پژوهش روی این زنده می ماند. طلبه ای که به حوزه می رود باید خیلی چیزها را یاد بگیرد. کسی در حوزه به شما نماز میت یاد نمی دهد اما وقتی وارد جامعه شوی و مععم شوی از تو انتظار دارند. عقد و خیلی چیزهای دیگر را هم باید یاد بگیرند و بخوانند. در کنارش باید قوانینش را یاد بگیرند. در کشوری هستیم که قانون مدنی دارد. باید این چیزها را بلد باشند. قانون مدنی را بخوانند. بدانند چه بگویند و چه کار کنند.حواس مسئولان ما جای دیگری استشهاب مرادی در ادامه ضمن تاکید بر اینکه بعید می دانم این سخنان بر روی مسئولی تاثیر داشته باشد ، بیان کرد: ما رودررو با این افراد صحبت می کنیم حواسشان جای دیگری است. چند جلسه ای با مرحوم علامه دیدار داشتم. وقتی او شروع می کند لطیفه تعریف کند یعنی دارد تجربه مجلس داری می گوید. خوشا به حال مداحی که در جلسه ای باشد که او خاطره خنده دار تعریف می کند. تجربه کسب کند که کجا چه بگوید و چه نگوید. باید سراغ بزرگ ترهایی که هستند بروند و این افراد حوصله گفت و گو با این نسل را داشته باشند. چیزی که شاید در این نسل وجود دارد.این کارشناس برنامه های تلویزیونی اذعان کرد: فضای ناامنی است. مثلا می گویند الان با هر که حرف بزنیم می خواهد فیلممان را بگیرد و یا همین حرف را برود در یک جایی نقل کند. مثلا توئیت کنند که فلانی اینطور گفت. بعد از آن یک برداشت منفی دیگر می کنند. در خیلی از جلسات هم اینطور است. وقتی در یک روضه خانگی دوربین می گذارند و آن را ضبط می کنند اصلا معنی ندارد. این نسل خاطره باز کی می خواهد از دنیا برود؟ یعنی همه چیز ما بشود خاطره. این همه آرشیو و عکس را می خواهیم چه بکنیم؟ بالاخره باید رفت دیگر. یک لحظاتی را هم زندگی کن. جای اینکه دائم بخواهی استوری بگذاری و عکس بگیری و ثبت کنی در لحظه زندگی کن. در لحظه زندگی کردن امنیت جلسه را هم خیلی تامین می کند که راحت حرف بزنیم.محمود کریمی نابغه است اما شعر غلامعلی رجبی هیچوقت کهنه نمی شودمرادی ادامه داد: به نظرم این فضایی که آن زمان بوده است و اخلاصی که بوده است باید برگردد. چیزی که من خیلی دوست دارم و شاید کم شنیده باشید این است که روضه و نوحه تکراری دوست دارم. اینطور نیست که بگویم آقا امسال یک سبک جدید بیاور. مثلا کسی نابغه ای است به اسم محمود کریمی. همه بزرگان هم ستاره هستند در این آسمان. خصوصا اینها که دعایشان پشت سرما است. این به جای خود ولی هیچ وقت شعر غلامعلی رجبی کهنه نمی شود. من اولین بار این نوع شعرها را از حاج منصور شنیدم. این نوع شعر که بیشتر تحت تاثیر آقای آرام و اشعار او بوده است و دیدم خیلی نوآورانه است. حاج منصور در نوآوری درجه یک است. می دانم خیلی از افراد در جامعه او را خیلی دوست دارند. این آدم  یک نوآوری در روضه و نوحه کرده است و بعد دیدگاهی که نسبت به اهل بیت (ع) دارد ویژه است.هیچوقت فکر نمی کردم آخوند می شوممرادی در بخش دیگری از حرفهایش از کودکی اش یاد کرد: همه عمرم را پای منبر بوده ام و قدیمی ترین خاطراتم مربوط به زمانی است که کولر مسجدمان کانال نداشت و باد می زد و یک ستونی بود و من به آن تکیه می دادم. ظهرهای ماه رمضانی در مرداد که هنوز مکلف نشده بودم و روزه می گرفتیم. فضای منبر را خیلی دوست داشتم. هیچ وقت هم گمان نمی کردم و احتمال هم نمی دادم که اصلا آخوند شوم. اینها را برای کسانی می گویم که طلبه هستند یا می خواهند طلبه شوند. همیشه برایم عجیب بود کسانی که سر صف در مدرسه می گویند به نام خداوند بخشنده مهربان و ترجمه قرآن را می خواندند چه رویی دارند. یا مثلا مدیر مدرسه که می گوید فلانی برو آنطرف یا بیا اینطرف چقدر روی این کار را دارند. هنوز هم خجالتی هستم. اما آن زمان خیلی برایم جای سوال بود.انتظار ندارم روضه خوان هر بار آوازی در یک دستگاه برایم بخواند!این کارشناس مذهبی گفت: روضه های تکراری را دوست دارم و دوست دارم روضه خوان بنشیند و هر بار بخواند: «برمشامم می رسد هر لحظه بوی کربلا» انتظار ندارم هر بار آوازی را در یک دستگاه برایم بخواند. با اینکه خیلی دوست دارم کسانی را که بتوانند آنطوری آواز بخوانند. بودند و هستند کسانی که خیلی بی نظیر می خواندند و چه صداهایی و چه هنرهایی داشتند. ولی اگر هنرمندی در گوشه حسینی و گوشه رضوی یک چیزهایی خوانده است، هر هفته بخواند و صدسال گوش بدهم خسته نمی شوم. چاوشی خوانی هیچ گاه خسته ام نمی کند. این را باید دوست داشت. این تنوع هم خوب است. نه اینکه فقط این خوب باشد که بگوییم سنت و روضه تکراری و نه اینکه از همه انتظار داشته باشیم هر روز یک سبک جدید داشته باشند.کسی را که طرفدار امام حسین (ع) نیست ثانیه ای تحمل نمی کنماین مدرس حوزه و دانشگاه در ادامه درباره سوق پیدا کردن هواداران و طرفداران خود به سوی امام حسین(ع)افزود: این لطف خود امام حسین(ع) است که عشقش در درون همه متجلی می شود. او عالم آرا خودنمایی می کند. اصلا اگر کسی طرفدار امام حسین (ع) نباشد حاضر نیستم ثانیه ای او را تحمل کنم. کسی که دوستدار امام حسین(ع) نباشد هیچ وقت در زندگی دوستم نبوده است. هر کسی که با من رفاقت دارد هم نسبت به امام حسین(ع) و هم نسبت به امیرالمومنین(ع) باید تعصب و غیرت ویژه داشته باشد. غیرت معمولی را هم قبول نمی کنم.وی تاکید کرد: که وقتی با طرف در مورد حضرت امیر(ع) حرف می زنی نگوید آره علی هم شخصیتی است مانند فلان فرد. چون علی (ع) شبیه هیچ کس نیست. او را با هیچ کس مقایسه نکنید. رسول خدا (ص) فرمود علی (ع) بین اصحابم مثل قل هوالله احد است بین سایر سوره های قرآن. در همان حدیث هست که کسی که علی را دوست داشته باشد انگار ثلث قرآن را تلاوت کرده است. وظیفه مسئولان و دارندگان پست های دولتی عشق به امیرالمومنین(ع) استوی تصریح کرد: دوست داشتن امیرالمومنین(ع) موضوع خیلی جدی است. باید در همه جا تجلی کند. مسئولان و کسانی اکه پست های دولتی دارند وظیفه شان است. رییس جمهور قسم می خورد پاسدار مذهب حقه جعفری باشد. اصلا  قانون اساسی ما بر این اساس است. همه مسلمانان باید نسبت به امیرالمومنین (ع) این حس را داشته باشند. این از وصایای پیامبر(ص) است که علاوه بر سرپرستی و ولایت باید محبت امیرالمومنین (ع) را هم در دل داشته باشند.مرادی با اشاره به اینکه نکته ای را مطرح می کند که می خواهد بسم الله رسانه ای آن در این برنامه خورده شود، گفت: این را به خیلی از افراد و مسئولان پیشنهاد دادیم. به یکی از وزرا گفتیم. او و مجموعه اش پذیرفته اند. مطرح کرده ایم و شما هم به هر کس می شناسید بگویید.وی افزود: بیایید با هم در ایران قول و قراری بگذاریم. تخفیف 20 یا 30 درصد و بیشترین میزان تخفیف در کشور در روز عیدغدیر باشد. چون غدیر در طول سال می چرخد. ما عید نوروز را داریم که خیلی خوب است و ثابت است. بگذارید مردم 2 بار در سال شاد باشند. غدیر شادترین روز خداست. اعتقادمان این است که از لحاظ شمسی غدیر در نوروز است. روز عید غدیر منظورم است. نه قربان تا غدیر. خواهش می کنم هیچ عیدی را کنار غدیر نگذارید. عیدهای فطر و قربان بسیار عیدهای مهمی هستند. ولی من می گوییم غدیر چون شادترین روز خداست.آقای رییسی بیشتر تخفیف برای محکومان را در عید غدیر بگذاریدوی تاکید کرد: ما در ایران بیاییم شادترین روز خدا را شادتر کنیم. خواهشم از همه مسئولان و آقای رییسی  این است. آقای رییسی بیایید بیشترین تخفیف را برای محکومان و مجرمین، چه آنچه که در اختیار حضرت العالی است و چه آنچه را که باید آقا موافقت کنند در عید غدیر بگذارید. اصلا مجلس این را قانون کند. راهنمایی و رانندگی، اداره برق ، اداره آب و گاز بگویند عید غدیراست فلان قدر از جریمه ها را بخشیدیم.وزارت صمت پای کار تخفیف روز عید غدیر بیایدمرادی اظهار کرد: سال گذشته در برنامه «آیینه خانه» گفتم رییس مخابرات به من پیامک زد و گفت رایگان کرده ایم. گفت تخفیف دادیم. جشنواره ای باشد از تخفیفات مختلف که قله اش عیدغدیر باشد. خصوصا کسانی که برخط و آنلاین مشغول به فروش هستند. بعد وزارت صمت و جاهای دیگر پای کار بیایند. می دانید از لحاظ اقتصادی چه کمکی به قشر متوسط جامعه می شود تا همه تشویق شوند در روز عید غدیر به عشق امیرالمومنین (ع) تخفیف بدهند. خیلی چیزها رایگان باشد. به احترام غدیر. من می گویم غدیر را حتی با ولادت امام هادی (ع) و موسی بن جعفر(ع) و یا با عید قربان وعرفه متفاوت بدانید. بگوییم فقط عید غدیر. این روز را تجلیل کنیم و همه منبری ها، همه مداح ها، همه مومنان و همه مسئولان درباره اش حرف بزنند. این پیشنهاد خیلی ساده است. به نظرم این شدنی است و برکات خیلی زیادی دارد.وی یادآور شد: یادآوری خیلی مهم است. مثلا این هفته گفتند خیلی از مشاغل تعطیل باشند. بچه ها وقتی مدرسه نمی روند و تابستان است و روزها از دستشان درمی رود. تلویزیون بگوید امشب شب جمعه و شب زیارت اباعبدالله(ع)  است. همینکه کسی به فکر برود که سلامی به امام حسین(ع) بدهد به هیچ مقدمه ای نیاز ندارد. نه به عکس نه به فیلم نه به اینکه خاطره ای داشته باشد. ما در نوجوانی و جوانی مان کربلا برایمان آرزو هم نبود. خیال بود. می گفتیم مگر می شود روزی راه کربلا بازشود. این راه همیشه همینطور است. در برنامه ای سال 82 با دوستان سازمان رفته بودیم و فکر می کنم در نجف بودیم. به دوستان گفتم این راه همیشه همینطور باز نیست. آن زمان بدون هیچ قاعده ای بازبود. بدون پاسپورت. وقتی به سامرا رسیدیم شخصی بود که گفت تو توی تلویزیون حرف می زدی من گریه کنان به زن و بچه ام گفتم من رفتم.مرادی ادامه داد: بدون اینکه محاسبه کنم چقدر پول در جیبم است. از اصفهان به سامرا آمده بود. خیلی ها آن مسیر را آن سال پیاده آمده بودند. هر بار که این مسیرباز و بسته می شود عطش چند برابر می شود. خدا این را اراده کرده است که اینجا هی گسترش و رونق پیدا کند. این دست به سینه گذاشتن و اشاره کردن به جانب قبله و سه بار سلام دادن به امام حسین(ع) را در شب جمعه به خصوص در زندگی مان داشته باشیم. این را به همه توصیه می کنم. تردیدی در آثار و برکاتش نداریم. جواب سلام امام حسین(ع) در نسل تو تاثیر دارد.وی در پاسخ به اینکه اگر شب جمعه در حرم امام حسین(ع) بودید دوست داشتید کدام یک از چهره ها برایتان روضه بخواند و چه روضه ای بخواند، توضیح داد: فکر می کنم در چهره هایی که نشان داده اید از همه مظلوم تر شیخ احمد کافی است. سوز صدای او در حافظه ذهنی ما یک صدای منحصر به فرد است. نمی دانم روضه طفلان مسلم را شنیده باشید یا روضه های دیگر. نقشی که او در زنده کردن یاد امام عصر(عج) دارد. دوست داشتم حاج احمد کافی با احترام و عزت بالای منبر می رفت و ما هم یک گوشه می نشستیم و گریه می کردیم و لذت می بردیم. تصور کردم چه مجلسی می شد روی منبری که خودم چندبار منبر رفته ام.فکر می کردم برای تبلیغ اسلام به روستاهای دوردست می رومحجت الاسلام مرادی در پاسخ به اینکه به عشق تن کردن لباس  روحانیت وارد این فضا شدید یا دوست داشتید با هویت یک روضه خوان شما را بشناسند، بیان کرد: وقتی که طلبه بودم منبر و روضه را خیلی دوست دارم. من را به خاطره ای برد. نشسته بودیم از رادیو در خانه مان یک منبری را گوش می کردیم از یکی از منبری های معاصر و گفت خوب برای امشب بس است بگذارید برایتان روضه بخوانم. گفتم وای چه قدر لحظه خاصی است برای یک آدم که بتواند برای امام حسین  (ع) عرض ادب کند و سلام بدهد. خیلی مهم است. هیچ وقت در ذهنم از وقتی که معمم شدم خطور نکرده بود که شناخته بشوم. همیشه این در ذهنم بود که ما را یک جایی می فرستند. هیچ وقت هم این اتفاق در زندگی ام نیفتاد. همیشه فکر می کردم می رویم در روستایی و باید آنجا تبلیغ کنیم. چون خیلی دیر معمم شدم همیشه این در ذهنم بود. مقارن با آمدنم در تلویزیون بود. یک یا دو ماه بود که معمم شده بودم و در تلویزیون برنامه داشتم. خیلی اتفاقی بود.او در پایان گفت: اینقدر غیبت و حرف های بد و تلخ می شنویم که صدای فاطمه(س) کجا و گوش ما کجا. اما اگر روی منبر باشم و صدای خانم (س) را در جلسه ای بشنوم دوست دارم بعدش دیگر بروم.«رو به راه» با تهیه کنندگی و اجرای مهیار عبدالهی کاری از گروه علوم قرآنی شبکه قرآن و معارف سیما است که در 30 قسمت، شب های جمعه حوالی ساعت 23:45 تقدیم ارادتمندان به ساحت اهل بیت (علیهم السلام) می شود.انتهای پیام/
به گزارش خبرنگار حوزه مسجد و هیأت خبرگزاری فارس، مرحوم ‌آیت‌‌الله حاج آقا مجتبی تهرانی (ره) در یکی از سخنرانی‌های خود، به موضوع «محافظ اعمال انسان‌ها» پرداخت که در ادامه می‌خوانید:«إِذْ یَتَلَقَّى الْمُتَلَقِّیَانِ عَنِ الْیَمِینِ وَ عَنِ الشِّمَالِ قَعِیدٌ* مَا یَلْفِظُ مِنْ قَوْلٍ إِلاَّ لَدَیْهِ رَقِیبٌ عَتِیدٌ»[۱]؛ در این آیه شریفه، بحث کتابت به طور صریح مطرح نیست. می‏‌فرماید: خداوند دو فرشته را‏ یکی سمت راست و دیگری سمت چپ قرار داده است و مراقبند که ما چه می‌‏گوییم و چه می‌‏کنیم. این، مراقبت است امّا به کتابت اشاره و تصریح نکرده است.«وَ هُوَ الْقَاهِرُ فَوْقَ عِبَادِهِ یُرْسِلُ عَلَیْکُمْ حَفَظَةً»[۲]؛ خداوند قاهری برتر است و بر جمیع عباد و بندگانش مسلّط است. اوست که بر آن‌ها، حفظه یعنی نگاه‌بان‏ها را می‌‏فرستد که فرشتگان باشند.پس به طور ‏کلّی از ناحیه خداوند موجوداتی به عنوان محافظ اعمال انسان‏‌ها قرار داده شده‌‏اند و مراقبت می‏‌کنند که از او چه صادر می‏‌شود.پی‌نوشت‌ها:[۱]. آنگاه که دو [فرشته] دریافت‏ کننده از راست و از چپ مراقب نشسته‏‏‌اند، [آدمى] هیچ سخنى را به لفظ درنمى‌‏‏آورد مگر اینکه مراقبى آماده نزد اوست [آن را ضبط مى‏‏کند]. سوره ‌مبارکه ق، آیات ۱۷ و ۱۸[۲].سورۀ‌مبارکۀ انعام، آیۀ ۶۱این سخنرانی را اینجا بشنوید:انتهای پیام/
خبرگزاری فارس- گروه قرآن و فعالیت‌های دینی: امام صادق (ع) می‌فرمایند: «قِراءَةُ القُرآنِ فِی المُصحَفِ تُخَفِّفُ العَذابَ عَنِ الوالِدَینِ وَ لَو کانا کافِرَینِ» خواندن قرآن از روی آن، عذاب را از والدین سبک می‌سازد؛ اگر چه آن دو کافر باشند. (اصول کافی ۲/۶۱۳)در ادامه تلاوت ترتیل صفحه ۴۲۳ قرآن شامل آیات ۲۶ تا ۴۳ سوره مبارکه احزاب باصدای مرحوم منشاوی تقدیم می‌شود.انتهای پیام/
به گزارش خبرنگار حوزه مسجد و هیأت خبرگزاری فارس، مراسم قرائت دعای ندبه این هفته حرم حضرت معصومه(س) فردا جمعه ۲۷ تیرماه در ایام زیارتی امام رضا(ع) و همزمان با روز دحوالارض برگزار می‌شود.در این مراسم حجت‌الاسلام فرحزاد سخنرانی و حسن شالبافان قرائت دعا خواهد داشت. این مراسم از ساعت ۶ تا ۷:۳۰ صبح روز جمعه ۲۷ تیرماه برگزار و از شبکه دوم سیما پخش زنده خواهد شد.انتهای پیام/
به گزارش خبرنگار حوزه مسجد و هیأت خبرگزاری فارس، جلسات هفتگی هیأت‌الرضا با مدیحه سرایی عبدالرضا هلالی در پی شیوع مجدد ویروس کرونا لغو شد.براساس این گزارش، این هیأت در اطلاعیه‌ای اعلام کرد: بنا به ابلاغیه صادر شده از ستاد پیشگیری و مقابله با کرونا، جلسه هفتگی جمعه ۲۷ تیرماه برگزار نمی‌شود.انتهای پیام/
روح الله عبداللهی، مسئول کمیته اجرایی ستاد انتخابات کانون مداحان استان تهران در گفت‌وگو با خبرنگار حوزه مسجد و هیأت خبرگزاری فارس با اشاره به روند ثبت‌نام مداحان برای کاندیداتوری در انتخابات این کانون اظهارداشت: مداحان استان تهران به سه گروه مداحان شاخص، مداحان پیشکسوت و مداحان مستمر تقسیم‌بندی می‌شوند که این انتخابات میان مداحان مستمر انجام ‌خواهد شد. در مدت زمان ثبت‌نام تاکنون روزانه میانگین ۲۰ نفر ثبت‌نام کرده‌اند.قوانیت ثبت‌نام کاندیداهای انتخابات کانون مداحانوی در تشریح قوانین ثبت نام کاندیداها در انتخابات کانون مداحان مستمر استان تهران اظهار کرد: التزام عملی به اسلام و ولی فقیه، تابعیت جمهوری اسلامی ایران، عدم سوء سابقه کیفری، رعایت شئونات اسلامی، اخلاقی و دارای حسن شهرت، عدم وابستگی به جریانات منحرف فکری، توانایی جسمی و فرصت کافی برای حضور در جلسات، حداقل سه سال سکونت در شهر حوزه انتخابیه، حداقل سن ۲۵ و حداکثر سن ۶۵ سال و متأهل بودن از شروط ۹ گانه ثبت نام در این انتخابات است.عبدالهی با اشاره به اینکه علاقه‌مندان برای ثبت‌نام در انتخابات تا ساعت ۱۶ امروز پنجشنبه ۲۶ تیرماه فرصت دارند، تصریح کرد: علاقه‌مندان برای ثبت‌نام علاوه بر ارائه مدارک سه جلدی، باید گواهی عدم سوءپیشینه داشته باشند؛ کاندیداها بعد از ثبت نام یک هفته مهلت دارند تا این گواهی را به ادارات تبلیغات اسلامی استان تهران ارائه دهند.مسئول کمیته اجرایی ستاد انتخابات کانون مداحان استان تهران گفت: برای اطلاع‌رسانی برگزاری این انتخابات در مساجد، حسینیه‌ها، تکایا و جلسات هیأت‌های مستمر بنر نصب شد و از طریق پیامک نیز به مداحان اطلاع‌رسانی شد تا تمامی افراد امکان ثبت‌نام برای کاندیداتوری در این انتخابات را داشته باشند. شورای هیأت‌های مذهبی شهرستان‌های مختلف نیز در این زمینه اطلاع‌رسانی لازم را داشته است.امکان تبلیغات برای کاندیداها مهیاستوی با بیان اینکه بعد از پایان ثبت‌نام مانند تمام انتخابات‌های دیگر، افراد کاندید می‌توانند تا ۲۴ ساعت قبل از زمان انتخابات، تبلیغات داشته باشند، گفت: انتخابات روز جمعه ۳ مردادماه با رعایت کامل پروتکل‌های بهداشتی در ادارات تبلیغات اسلامی استان تهران برگزار خواهد شد و اگر اداره‌ای نیز فضای مسقف کوچکی داشت، باید انتخابات را در فضای حسینیه‌ برگزار کند که لیست پایگاه‌های ۱۹ گانه اخذ رأی، متعاقباً اعلام خواهد شد.انتخابات کانون مداحان روز ۳مردادماه برگزار می‌شودعبدالهی افزود: انتخابات کانون مداحان استان تهران روز جمعه ۳مردادماه از ساعت ۸ تا ۱۶ برگزار می‌شود و از تمام مداحان این استان درخواست می‌کنیم، در این فرایند شرکت کنند تا ان‌شاءالله شاهد تشکیل کانونی مقتدر باشیم تا اثرگذاری لازم را داشته باشد.مسئول کمیته اجرایی ستاد انتخابات کانون مداحان استان تهران در پایان خاطرنشان کرد: در روز برگزاری انتخابات نماینده‌ای از ناجا، فرمانداری، کانون مداحان، پیشکسوتان، اداره تبلیغات اسلامی شهرستان، اداره‌کل تشکل‌های دینی سازمان، شورای هیأت‌های مذهبی و ... حضور خواهند داشت و بر روند برگزاری نظارت خواهند کرد.انتهای پیام/
به گزارش خبرگزاری فارس، ویژه برنامه روز دحوالارض در آستان مقدس حضرت عبدالعظیم حسنی(ع) به روی آنتن شبکه قرآن سیما می‌رود.این ویژه برنامه فردا جمعه ۲۷ تیر ۹۹ از ساعت ۱۲ ظهر با سخنرانی حجت‌الاسلام ریاضت و قرائت دعای روز دحوالارض توسط احمد زین العابدین فرد از شبکه قرآن سیما پخش می‌شود.با توجه به تدابیر و اقدامات پیشگیرانه در خصوص شیوع ویروس کرونا این برنامه بدون حضور زائرین و جمعیت خواهد بود و علاقه‌مندان می‌توانند از شبکه قرآن سیما این برنامه را مشاهده کنند.انتهای پیام/
به گزارش خبرنگار قرآن و فعالیت‌های دینی خبرگزاری فارس، فردا جمعه ۲۷ تیرماه مصادف با ۲۵ ذی‌القعده روز دحو‌الارض است که در آداب و اعمال ویژه‌ این روز، روزه گرفتن، احیا و شب زنده داری، ذکر و دعا، انجام غسل و خواندن دو رکعت نماز، سفارش شده است.دحو الارض  مصادف با ۲۵ ماه ذی‌القعده، روزی است که خداوند با نظر به کره زمین، به جهان حیات بخشید، بخش‌هایی از کره زمین که سراسر از آب بود، از این روز شروع به خشک شدن کرد تا کم کم به شکل یک چهارم خشکی‌های امروزی درآمد.مطابق روایات، اولین نقطه‌ای که از زیر آب سر برآورد، مکان کعبه شریف و بیت الله الحرام بود. در قرآن کریم و احادیث اسلامی به روز دحوالارض (یعنی بسط و گسترش زمین) اشاره شده است و عبادت در این روز از ارزش بسیار زیادی برخوردار است.از امیرالمومنین علیه‌السلام روایت شده است که فرمودند: «نخستین رحمتی که از آسمان به زمین نازل شد، در ۲۵ ذی القعده بود. کسی که در این روز روزه بگیرد و شبش را به عبادت بایستد، عبادت ۱۰۰ سال را که روزش را روزه و شبش را عبادت کرده است، خواهد داشت.»به نظر برخی از مفسران، آیه ۳۰ سوره نازعات «وَالْأَرْضَ بَعْدَ ذَلِکَ دَحَاهَا»، به همین واقعه اشاره دارد، در تفسیر این آیه نیز آمده است:«خداوند زمین را به‌گونه‌ای گسترد که برای زندگی انسان و پرورش گیاهان و جانداران آماده باشد؛ گودال‌ها و سراشیبی‌های تند و خطرناک را به وسیله فرسایش کوه‌ها و تبدیل سنگ‌ها به خاک پر کرد و آن‌ها را مسطح و قابل زندگی ساخت؛ درحالی‌که چین‌خوردگی‌های نخستین آن، به‌گونه‌ای بودند که اجازه زندگی به انسان را نمی‌دادند. »گذشته از واقعه دحوالارض، رویدادهای دیگری نیز در این روز رخ داده‌اند که اهمیت آن را دو چندان کرده است؛ از جمله:۱- میلاد حضرت ابراهیم (ع) ​۲- میلاد حضرت عیسی مسیح (ع) ​۳- خروج رسول اکرم (ص) از مدینه به همراه هزاران حاجی به سوی مکه، به قصد حجة الوداع. در این سفر وجود مقدس حضرت زهرا سلام الله علیها و نیز تمامی همسران پیامبر(ص) نیز ایشان را همراهی می‌کردند. ​۴- در روایتی نیز آمده است که حضرت مهدی عجل الله تعالی فرجه‌الشریف در همین روز قیام خواهد کرد.آداب و اعمال ویژه روز ۲۵ ذی‌القعدهزمین، گاهواره زندگی انسان و تمام موجوداتِ زنده است، که با تمام کوه‌ها، دریاها، درّه‌ها، جنگل‌ها، چشمه‌ها، رودخانه‌ها، معادن و منابع گران بهایش، نشانه‌ای از نشانه‌های آفریدگار به شمار می‌آید که آن را گسترانیده است. روز دحوالارض روز گسترش زمین روز بسیار مبارکی است و آداب و اعمال ویژه‌ای دارد؛ از جمله:۱- روزه داشتن که ثواب ۷۰ سال عبادت را دارد. ​۲- احیا و شب زنده داری شب دحوالارض که برابر با یک سال عبادت است. ​۳- ذکر و دعا. ​۴- انجام غسل به نیت روزِ دحوالارض ​۵- خواندن دو رکعت نماز، نزدیک ظهر به این کیفیت: در هر رکعت بعد از حمد پنج مرتبه سوره الشّمس بخواند و آنگاه بعد از سلام نماز بگوید: «لا حَوْلَ و لا قوَّهَ اِلّا بِالله العلی العظیم»و سپس این دعا را بخواند:یا مُقیلَ الْعَثَراتِ اَقِلْنی عَثْرَتی یا مُجیبَ الدَّعَواتِ اَجِبْ دَعْوَتی یا سامِعَ الْاَصْواتِ اِسْمَعْ صَوْتی وَ ارْحَمْنی و تَجاوَزْ عَنْ سَیئاتی وَ ما عِنْدی یا ذَالْجَلالِ وَ الْاِکْرام.ای درگذرنده لغزش‌ها، از لغزشم درگذر! ای اجابت‌کننده دعاها! دعایم را مستجاب کن! ای شنوای آوازها! صدایم را بشنو و به من رحم کن و از بدی‌هایم و آنچه نزد من است درگذر! ای صاحب جلالت و بزرگواری.زیارت حضرت رضا(ع) در این روز را از بهترین اعمال مستحب و از سنت‌های مؤکد شمرده‌اند.منابع: مفاتیح الجنان کتاب دروس هیات علاّمه حسن زاده آملیانتهای پیام/
مجتبی سروش‌پور، یکی از مسئولین خیریه همدردی هیأت ریحانةالنبی (س) در گفت‌وگو با خبرنگار حوزه مسجد و هیأت خبرگزاری فارس اظهارداشت: باتوجه به شیوع موج دوم شیوع ویروس کرونا، این خیریه تصمیم گرفته است با کمک مردم برای خانواده‌های نیازمند و بی‌بضاعت ماسک تهیه کند.وی افزود: این روزها توصیه مسئولین وزارت بهداشت بر ضرورت استفاده از ماسک در معابر عمومی است اما متاسفانه بسیاری در همین شهر تهران و اطراف آن وجود دارند که به لحاظ مالی امکان تهیه ماسک را ندارند لذا مدتی است، فراخوان داده‌ایم تا با جمع‌آوری کمک‌های مردمی برای این مردم ماسک تهیه کنیم.۴ هزار  نیازمند ماسک رایگان دریافت می‌کنندسروش‌پور گفت: تاکنون با کمک‌های مردمی ارائه شده از سوی مردم، ۴۲ هزار ماسک تهیه شده است که باتوجه به اینکه بنا داریم به هر خانواده حداقل ۱۰ ماسک ارائه کنیم، می‌توانیم به ۴ هزار نفر کمک‌رسانی کنیم.یکی از مسئولین خیریه همدردی هیأت ریحانةالنبی (س) اضافه کرد: مردم برای مشارکت در این طرح می‌توانند کمک‌های خود را به شماره کارت ۵۰۴۷۰۶۱۰۳۶۱۰۲۹۵۸ به نام خیریه همدردی واریز و یا از طریق کد دستوری #۶۹۶۹*۷۸۰* اقدام کنند. هزینه تهیه هر ماسک در این طرح، ۲۵۰ تومان است.سروش‌پور گفت: این ماسک‌ها به همراه مواد ضدعفونی میان خانواده‌های نیازمند در تهران و اطراف این شهر که از قبل شناسایی شده‌اند، توزیع خواهد شد.وی در پایان خاطرنشان کرد: خیریه همدردی در مقابله با موج اول شیوع ویروس کرونا در زمینه تولید آبمیوه و تهیه بسته‌های اقلام بهداشتی، تلاش بسیار کرد که باتوجه به نیاز مجدد مراکز درمانی به این محصولات، مجدد فعال خواهیم شد.انتهای پیام/
به گزارش خبرنگار تاریخ خبرگزاری فارس، نام آیت الله شیخ حسین لنکرانی و استاد ابوالحسنی (منذر) در تاریخ و تاریخ نگاری معاصر ایران به هم گره خورده و قابل تفکیک نیست. حجت‌الاسلام ابوالحسنی(منذر) به عنوان محقق و جستجوگری در تاریخ، از استاد شیخ حسین لنکرانی بهره‌ها جست و عیار گفته‌های لنکرانی را سنجید و با حقایق تاریخ تطبیق داد.از همین روی این دو چهره، جریانی را در تاریخ معاصر پدید آوردند که اولی (لنکرانی را می‌گویم) به عنوان پیر تاریخ معاصر ایران، عمری به وسعت یک قرن زیست و در متن تحولات مشروطه تا انقلاب اسلامی قرار گرفت و به لایه‌های پیدا و پنهان آن واقف گشت و دومی به یکی از بارزترین نمادهای تاریخپژوهی و تاریخ‌نگاری در بین روحانیون تبدیل شد که تاریخ شفاهی را با مکتوب، مخلوط کرد و به خلق آثار مهمی روی آورد.وانگهی، تلاقی این دو چهره، خودش، به مرور، به یک موضوع جذابی تبدیل شد که تحلیل‌ها و اظهارنظرهای بحث برانگیز زیادی را به دنبال داشت.  به عنوان مثال، اظهارات اخیر حجت‌الاسلام رسول جعفریان در مصاحبه با روزنامه اعتماد درباره نوع نگاه استاد منذر به شیخ حسین لنکرانی و وجود نوعی شیفتگی در این زمینه، یکی از اینگونه اظهارات است. این سخنان، ما را بر آن داشت تا به سراغ موسی حقانی رییس پژوهشکده مطالعات تاریخ معاصر ایران رفته و فارغ از مسائل شخصی و روزمره، مسئله را به صورت شفاف و مبنایی مورد سوال قرار دهیم.دکتر موسی حقانی، رئیس پژوهشکده تاریخ معاصر و یکی از پیشکسوتان مشهور در عرصه مطالعات تاریخ معاصر ایران است که هم به لحاظ فعالیت مستمر در زمینه تحقیقات تاریخی و هم به جهت اشرافی که به اسناد  تاریخ معاصر ایران دارد، از اسناد و اطلاعات ارزشمندی برخوردار است. بنابراین در زمینه جریان‌شناسی عمیقاً با نیروهای مؤثر آشنا بوده و نسبت به تاریخ‌نگاران برجسته و صاحب سبک امروز هم اطلاعات وسیعی دارد. متنی که پیش رو دارید، حاصل یک گفت‌وگوی صریح با اوست که به خصال علمی و پژوهشی مرحوم استاد ابوالحسنی (منذر) می‌پردازد.خلاصه‌ای از گفت وگو:ابوالحسنی یکی از بنیان‌گذاران مکتب بازنگری و بازنگاری تاریخ معاصر ایران است که از ژرف اندیشی، نوآوری، تتبع والا و روشمندی در تحقیقات تاریخی برخوردار بود.آیت الله شیخ حسین لنکرانی، تاریخ مجسم ایران از مشروطه تا انقلاب اسلامی است که از هوشمندی و جریان‌شناسی برخوردار بود و سینه‌ای آکنده از ناگفته‌ها و اسرار تاریخ ایران داشت. این یک نقطه قوت و برگ برنده برای استاد ابوالحسنی است که از یک پیر خردمندی مثل آیت‌الله شیخ حسین لنکرانی - که در متن بسیاری از تحولات تاریخی قرار گرفته - اخبار ناب را بگیرد؛ تحلیل‌هایش را هم بشنود و در عرض ۲۰ – ۳۰ سال تحقیقات شبانه‌روزی، با محک اسناد و مدارک تاریخی، آن‌ها را بسنجد و بعد از اثبات آن، منتشر سازد. مرحوم ابوالحسنی عمیقاً به انتخاب یک استاد کارکشته و راه بلد باور داشت و افتخارش این بود که من سیلی استاد خورده‌ام! و ایرادش به بسیاری از دوستانی که در صف تاریخ‌پژوهی هستند، این بود که این‌ها چَک استاد نخورده‌اند! او بدون اینکه دچار شیفتگی به لنکرانی یا دیگری باشد، حقایق تاریخی را مورد بررسی قرار می‌داد.با توجه به برخی موضع‌گیری‌هایی که درباره استاد علی ابوالحسنی (منذر) صورت گرفته است، مشتاقیم بدانیم که دکتر حقانی، چه دیدگاهی نسبت به شخصیت، آثار  و تاریخ‌نگاری مرحوم منذر دارد؟درباره خوان بزرگی که مرحوم استاد ابوالحسنی (منذر) گسترده، گفتنی‌ها به حدی وسیع است که می‌شود بارها درباره ایشان سخن گفت اما به تکرار هم نیفتاد. اگر کسی با مرحوم آقای ابوالحسنی زندگی کرده باشد و عمق آثار ایشان را از نزدیک لمس کرده باشد، آن وقت می‌فهمد که ما چه گوهری را از دست دادیم؛ گوهری که می‌توانست در بازشناسی و بازنویسی تاریخِ پر رمز و راز ایران، همچنان بدرخشد و به روشنگری بپردازد ولی افسوس که ایشان زود از دست رفت و جایش خالی شد.خود شما هم گویا از نزدیک با مرحوم ابوالحسنی معاشرت داشتید؟بله. من خودم با آقای ابوالحسنی، ۱۷ سال همکاری  علمی و حتی رفاقت و همزیستی داشتم. ایشان به راستی یک دانشمند نکته‌سنج بود که حق عظیمی بر تاریخ‌نگاری ایران داشت. آقای ابوالحسنی در کسوت یکی از پیشگامان و بنیان‌گذاران مکتب تاریخ نگاری اصیل معاصر ظاهر شد و آثار علمی و مهمی را از خود به یادگار گذاشت.جالب است! ۱۷ سال برای همکاری مستقیم، زمان قابل توجهی است و نشان می‌دهد شما کاملاً با روحیات و خصلت‌های او آشنایید. حالا بدون تعارف و جدا از رفاقت‌های معمول، به عنوان یک فرد صاحب‌ نظر که از نزدیک سبک علمی مرحوم ابوالحسنی را دیده، کار او را از نظر کمی و کیفی، چگونه ارزیابی می‌کنید؟ آیا او از عهده هدفی که در این زمینه داشت، به خوبی برآمد یا خیر؟نکته‌ای که مرحوم ابوالحسنی، آن را به عنوان رسالت خود - در کنار آثاری که از ایشان باقی مانده است - معرفی می‌کرد، پروژه «بازنگری و بازنگاری تاریخ معاصر ایران» بود و این ادعای بزرگی است که هرکسی نمی‌تواند آن را مطرح کند.شاید باور نکنید اگر بگویم چیزی بیش از  ۳۵ سال، تلاش شبانه روزی و علمی آقای ابوالحسنی در کنار تتبع و هوشمندی و همچنین، بهره‌گیری از استاد تیزبین و مطلعش، آیت‌الله شیخ حسین لنکرانی (ره) این جرأت و ظرفیت را در ایشان به وجود آورد، که دم از بازنگری و بازنگاری تاریخ معاصر ایران بزند؛ این طرحی است که شاید از توان بسیاری از تاریخ پژوهان و تاریخ نگاران خارج باشد و شاید اصلاً عمق ماجرا را تشخیص ندهند که این پروژه چیست و چقدر کار می‌برد و چه زحمتی دارد؟ به نظر من، اگر می‌گویند ایشان یک محقق سخت‌کوش و عمیق بود، حرف درستی است؛ چون خودم در طی ۱۷ سالی که شاهدِ تلاش خستگی ناپذیر او بودم، این واقعیت را مشاهده کردم و به جرأت می‌توانم بگویم ایشان یک عالم بزرگ و تاریخ‌نگار برجسته‌ای بود که در سنگر دفاع از حقایق ایستاد و جهت دفاع از مظلومان تاریخ، به روشنگری پرداخت و همچون سلسله جنبانی فعال، در طول ۳۵ سال، هیچ‌گاه به مرخصی نرفت.ایشان کار درخشانی به نمایش گذاشت و با وجود عمر کوتاهی که داشت و متأسفانه زود هم از دست ما رفت، کارهای بزرگی انجام داد و به خوبی از عهده برآمد.شما برای یک ارزیابی مناسب کار ایشان، باید به میزان عمر و مقدار امکانات او هم توجه کنید که آن وقت خواهید دید، با کمترین امکانات، بیشترین و عمیق‌ترین بازدهی را داشت. من گاهی وقت‌ها تعجب می‌‌کردم که ایشان با فرصت کمی که دارد، چگونه همه چیز را می‌خواند و از تازه‌ترین مسائل باخبر است و اگر احیاناً مطلبی از ایشان پنهان می‌ماند، فوراً سراغش را می‌گرفت.هر محققی در سیر علمی و پژوهشی خود، دغدغه‌هایی دارد که به منزله موتور محرک برای او است. به نظر شما، مهمترین دغدغه مرحوم ابوالحسنی چیست؟ و چه انگیزه‌ای موجب شد که او در مسیر مطالعات تاریخی گام بردارد و دنبال جریان‌سازی و تحول‌گرایی در تاریخ‌نگاری باشد؟همانطور که گفتم، دغدغه بازنگری و بازنگاری تاریخ معاصر ایران در آثار ایشان بسیار چشمگیر و برجسته است. مرحوم ابوالحسنی براساس روحیه نقادی و مطالعات گسترده‌‌ای که داشت، به این نتیجه رسیده بود که ما باید تاریخ خودمان را از نو بازخوانی کنیم و با همین تفکر، به سمت «بازبینی»، «بازشناسی» و «بازنگاریِ» تاریخ، حرکت کرد و نهایتاً این کار را در کتاب‌ها، مصاحبه‌ها و مقالات کثیر خود انجام داد.ایشان در این زمینه، اول کتابشناسی و منبع شناسی می‌کرد و سعی می‌کرد ابتدا همه منابع تاریخی را شناسایی کند و ضمن بررسی آثار موجود و نویسندگان آن، به جریان شناسی فکری آن‌ها می‌پرداخت. لذا با همین رویکرد، گام در مسیر بازنگری گذاشت و بعد مرحله بازنگاری را آغاز کرد.بر این اساس، با نگارش آثاری مثل «زندگی و زمانه شیخ ابراهیم زنجانی»، یا کتاب «فراتر از روش آزمون و خطا»که مربوط به حیات  فرهنگی - سیاسی «آیت الله سید کاظم یزدی» است، یا کتاب «آیت اللّه‏ حاج میر سید احمد طباطبایى» و یا مجموعه ۷ جلدی مربوط به «مشروطه و آیت الله شیخ فضل الله نوری» یک بازنگاری مهم، در تاریخ مشروطه انجام داد و اگر اجل مهلت می‌داد و می‌توانست آثار دیگرش را به انتها برساند و منتشر سازد، ما با یک مجموعه بزرگتر و کامل‌تر همراه با رویکرد علمی و تحقیقی شایان در تاریخ مشروطه مواجه می‌شدیم که واقعاً بی‌نظیر بود.اگرچه نگاه نو و جدید یکی از مهم‌ترین شاخصه‌های تاریخ پژوهشی است اما بی‌شک مهمترین مؤلفه یک تاریخ‌پژوه تتبع و شناخت عمیق و دقیق از منابع است. نه فقط منابع شناخت شده و مشخص بلکه منابعی که می‌تواند به صورت جانبی و ضمنی در فهم تاریخ معاصر یاری‌گر باشند. استاد منذر به شدت اهل تتبع بود.سؤالی که در اینجا پیش می‌آید این است که اساساً چه ویژگی‌هایی در استاد ابوالحسنی وجود داشت که کارش را از سایرین ممتاز کرد؟مرحوم ابوالحسنی در تحقیقات تاریخی، از ویژگی‌های شاخصی برخوردار بود که از آن جمله می‌توان به پشتکار فراوان، دقت نظر، رعایت انصاف، عدم خلط مباحث، عدم دخالت دادن دیدگاه‌های شخصی و جامع‌نگری در توجه به لایه‌های پیدا و پنهان تاریخ، اشاره کرد.تتبع و مطالعه عمیق و گسترده مرحوم ابوالحسنی از منابع ناشناخته و نادر -که کمتر مورد استفاده پژوهشگران قرار می‎گیرد- از دیگر ویژگی‌های علمی ایشان است.یعنی نادرترین منابع را شکار و در تحقیقات خود استفاده می‌کرد. ژرف اندیشی و ژرف نگری در افکار و رفتار او کاملاً به چشم می‏‌خورد و در طول سال‌های تحقیق و تألیفش، این روحیه را بیش از پیش دنبال می‌کرد.موضوع بعدی روش‌مندی تحقیقات تاریخی ایشان است. از آنجایی که مرحوم ابوالحسنی دروس حوزوی خوانده بود، تجربیات برگرفته از دروس حوزوی به ویژه «علم رجال» و «درایت الحدیث» کمک بسیاری در دسترسی ایشان به روش و ملاکی متقن در تاریخ نگاری کرد.او هنگام بررسی آثار و اسناد از زوایای مختلف راوی خبر و منبع را مورد واکاوی قرار می‌داد و این طور نبود که به محض خواندن یک سند یا یک خط در یک کتاب آن را بپذیرد و بر همان اساس حکم صادر کند. علاوه بر این، ایشان بسیار پرتتبع بود و درباره یک موضوع، تقریباً همه منابع مربوط و حتی منابع در ظاهر غیر مربوط را مورد بحث و بررسی قرار می‌داد.بنابراین یکی از امتیازات روش ایشان، یاری‌گری از علوم اسلامی و حوزوی برای فهم و تبیین تاریخ معاصر به صورت منطق تاریخ پژوهی اجتهادی است.از دیگر ویژگی‌های شخصیتی و علمی ایشان، انصاف مثال زدنی در حوزه تاریخ نگاری است که اگر در زمینه‌ای به نتیجه نمی‌رسید، اصراری به تحمیل دیدگاهی خاص نداشت و آن را تسری نمی‌داد و اگر هم از جهت علمی در حوزه‌ای به نتیجه می‌رسید، همان برایش مبنا و ملاک قضاوت می‌شد و از دیگران نمی‌هراسید.یکی از مسائلی که درباره بینش تاریخی استاد ابوالحسنی مطرح است، استفاده ایشان از استادش مرحوم حاج شیخ حسین لنکرانی است. اگر اجازه دهید این پرسش را مطرح می‌کنم که اساساً ایشان با چه رویکردی به سراغ استاد رفت و چرا در بین اساتید، بیشتر به مرحوم لنکرانی توجه کرد؟ به نظر شما این یک نقطه ضعف برای ایشان محسوب می‌شود یا عامل قوت؟به سوال مهمی اشاره کردید که البته پاسخی سنجیده می‌خواهد. ببینید فقط خوانش تاریخ، به انسان، بینش و بصیرت نمی‌دهد. ما ناگزیریم بخوانیم و فراوان هم بخوانیم یعنی همان کاری که آقای ابوالحسنی کرد.او همه چیز را می‌خواند و در جریان مسائل قرار می‌گرفت اما اینکه قدرت تحلیل بالایی داشته باشیم که به وسیله آن بتوانیم زوایا و ابعاد تحولات و مسائل تاریخی را درک کنیم، به این سادگی‌ها، شدنی نیست.در اینجا به همان عنصر «استاد» نیازمندیم؛ مخصوصاً در رشته تاریخ و به ویژه استادی که خودش در متن تحولات تاریخی باشد و زوایای حوادث را مستقیماً درک کرده باشد. و همین نکته سبب شد که آقای ابوالحسنی به سراغ استاد خبیری مثل آیت الله شیخ حسین لنکرانی برود.بعضی، به صرف اینکه مرحوم ابوالحسنی شاگرد آیت الله لنکرانی بوده‌، این موضوع را محملی قرار می‌دهند تا خط بطلانی بر همه آثار و تحقیقات ایشان بکشند اما برخی محققین از داشتن چنین استادی تجلیل می‌کنند. ولی تا آنجا که من متوجه شدم، شما استفاده از مرحوم لنکرانی را به لحاظ اصولی و مبنایی، نقطه قوت تاریخ‌نگاری مرحوم ابوالحسنی می‌دانید؟بله. قطعاً نقطه قوت ایشان است.بر چه اساسی؟دلایل ریشه‎‌ای و اصولی فراوانی دارد که شاید گفتن همه ابعاد آن از حوصله این گفت و گو خارج باشد. همین قدر بدانید که اولاً بهره‌گیری از استاد خبیر در مطالعات تاریخی یک امر روشن و ضروری است که قبلاً اشاره کردم.ثانیاً مرحوم آیت الله لنکرانی، شخصیتی است که می‌توان گفت، تاریخ زنده و مجسم ایران پس از مشروطه تا دست کم اوایل دهه پنجاه است.این البته حداقل ماجرا است وگرنه ایشان تا بعد از آن هم فعالیت سیاسی داشت و تا سال ۶۸ در قید حیات بود. ایشان در طول این مدت، در متن تحولات است و تحولات را رصد می‌کند و خودش از یک خانواده مهم و مبارز به شمار می‌رود.علاوه بر این، با چهره‌های مبارز سیاسی و فرهنگی ارتباط گسترده‌ای دارد و از پشت پرده حوادث و رویدادها باخبر است و در یکی از حساس‌ترین مقاطع تاریخ معاصر ایران، یعنی دوره چهاردهم، نماینده مجلس شورای ملی می‌شود و در مجلس حضور می‌یابد.شیخ شهید و مشروطه را می‌بیند و بعدها نیز در نهضت ملی شدن صنعت نفت و پیروزی انقلاب اسلامی، نقش‌آفرینی می‌کند. چنین شخصیتی قطعا چهره بارزی است که سینه‌اش انباشته از اطلاعات و ناگفته‌های تاریخی است و می‌تواند در حوزه تاریخ‌نگاری معاصر، روشنگر باشد.ثالثاً این نکته از نگاه خود مرحوم ابوالحسنی هم قابل ارزیابی است. ما باید از زوایه دید آقای ابوالحسنی وارد شویم تا نوع نگاه او را درک کنیم.سال‌ها پیش، وقتی من با ایشان صحبت می‌کردم، پرسیدم که شما به عنوان یک عالم دین، طبیعتاً در عرصه معارف دینی کار می‌کنید؛ اما چه چیزی موجب شد که فردی مثل شما تا این حد و به صورت جدی و ریز، در مباحث تاریخی غور کند(دقت کند)؟ ایشان گفتند دو عامل مهم دارد؛ یکی مطالعات بسیار گسترده و تتبع فراوان و یکی هم استاد و راهنمای خبره. وقتی سوال کردم آن استاد خبره کیست؟ گفتند آیت الله شیخ حسین لنکرانی.دو عامل مهم دارد؛ یکی مطالعات بسیار گسترده و تتبع فراوان و یکی هم استاد و راهنمای خبره. وقتی سوال کردم آن استاد خبره کیست؟ گفتند آیت الله شیخ حسین لنکرانی.یعنی استادی که هم مشوق ورود به عرصه‌های تاریخی بود و هم راهنمای مسیر؟بله. البته دقت کنید که خود استاد ابوالحسنی فی نفسه یک مورخ متفکر بود و اینکه بگوییم فقط ساخته و پرداخته مرحوم لنکرانی است یا در حد یک محرک بود، این صحیح نیست.چیزی که هست، در مسیری که ایشان می‌خواست طی کند، از یک استاد ممتاز بهره برد و از این فرصت به نحو أحسن استفاده کرد. این استاد ممتاز چه نقشی داشت؟ گاهی در مورد اشخاصی که پختگی لازم را ندارند، می‌گویند فلانی چَک استاد نخورده است! شاید این اصطلاح را شنیده باشید.راستش را بخواهید، مرحوم ابوالحسنی عمیقاً به انتخاب یک استاد کارکشته و راه بلد باور داشت و افتخارش این بود که من سیلی استاد خورده‌ام! و ایرادش به بسیاری از دوستانی که در صف تاریخ پژوهی هستند، این بود که این‌ها چَک استاد نخورده‌اند! و وقتی وارد جزئیات می‌شد، این مسئله را با دقت و ظرافت نشان می‌داد.پس شما معتقدید که مرحوم ابوالحسنی در یک سیر تحلیلی و تحقیقی به مرحوم لنکرانی رسیده بود و به همه این نکات توجه داشت. طبیعی است طبق چنین مبنایی، باید پیش از اینکه به سخنان ایشان استناد کنند، وزن تاریخی سخنان لنکرانی را به اثبات برسانند. ایشان اسناد و مدارکی هم در این زمینه منتشر کردند؟بله. اساساً خبره بودن مرحوم لنکرانی یک ادعا نیست و آقای ابوالحسنی این را با اسناد و مدارک فراوان به دست آورد و بعدها در آثار خود به اثبات رسانید که بخش مهمی از آن در مقالات و مصاحبه‌هایی که در فصلنامه مطالعات تاریخ معاصر ایران منتشر گردید، موجود است.این اسناد و مدارک به مرور در ایجاد پختگی در نگاه تاریخ پژوهان دیگر نیز مؤثر بود و اگر کسی می‌خواهد در این‌باره نقد و نظری داشته باشد، باید حتماً به تحقیقات جدی آقای ابوالحسنی توجه کند و به صورت علمی آن را ارزیابی کند.شاید خوانندگان این گفت و گو مشتاق باشند که آثار استاد ابوالحسنی درباره شیخ حسین لنکرانی را بخوانند. اگر ممکن است برای آشنایی خوانندگان به برخی از آنها اشاره کنید.ایشان اول کتابچه‌ای را در ایام رحلت مرحوم لنکرانی در سال ۶۸ منتشر کردند که در همان روزها به صورت محدود منتشر شد. عنوان آن: «نگاهی به زندگانی پربار بزرگمرد دین و سیاست حضرت آیت‌الله حاج شیخ حسین لنکرانی» بود.بعدها در دهه هفتاد، بنا به درخواست مرحوم حاج شیخ ابراهیم وحید دامغانی، به صورت سلسله وار و مختصر، مجموعه مطالبی را در نشریه «ندای قومس» نگاشتند.اما به طور جدی یادداشت‌های مربوط به مرحوم آیت الله لنکرانی را از فصلنامه مطالعات تاریخ معاصر ایران، از شماره ۱۳ به بعد، پی گرفتند و به زوایای گوناگون فکری، شخصیتی و مبارزاتی ایشان پرداختند.این مقالات حالت کتاب گونه داشت که بسیار مستند و پرنکته بود و غبار تحریف از چهره آیت الله لنکرانی پاک کرد. عنوان مقالات عبارتند از: گفت‌وگو با مرحوم حسین شاه حسینی راجع به مرحوم آیت الله شیخ حسین لنکرانی؛ در دو بخش، طی شماره‌های ۱۳- ۱۴ و ۱۷ فصلنامه.روابط و مناسبات آیت‌الله حاج شیخ حسین لنکرانی و امام خمینی‌ (ره)؛ (۱۳۲۴-۱۳۶۸ش): طی دو شماره از شماره ۲۱-۲۲ تا ۲۳ فصلنامه.آیت‌الله حاج شیخ حسین لنکرانی؛ از تعامل تا تقابل با آمریکا؛ طی دو مقاله از شماره ۲۸ تا ۳۰ فصلنامه.آیت‌الله شیخ حسین لنکرانی؛ تعامل با رجال دین؛ دانش و سیاست؛ طی دو مقاله از ش ۳۶ تا ۳۷. (قسمت دوم: درباره ابعاد شخصیت و جاذبة معنوی مرحوم لنکرانی است که خیلی قابل توجه است).مقاله زمانه و کارنامه محمد مسعود که حاوی مصاحبه‌ای بسیار مهم و منتشر نشده از وی با آیت‌الله حاج شیخ حسین لنکرانی بود؛ در شماره ۴۱ فصلنامه.علاوه بر این، مقالات استاد ابوالحسنی در فصلنامه مطالعات تاریخی و مجله زمانه هم خواندنی و مغتنم است. مقاله اظهارات و خاطرات آیت الله حاج شیخ حسین لنکرانی درباره بابیگری و بهاییگری در فصلنامه مطالعات تاریخی انتشار یافت که بازگو کننده دیدگاه‌ها و ناگفته‌های ایشان از فرقه بابیت و بهائیت است.(تابستان ۱۳۸۶، ش۱۷).یک سری مقالات ارزنده‌ای هم در ماهنامه زمانه، حاوی خاطرات آیت الله لنکرانی درباره مشروطه منتشر شد (فرصت خشم و سرکه‌ای که شراب شد!) و مقاله دیگری که نشان می‌دهد محمدرضاشاه شبانه به منزل آیت الله لنکرانی آمده و مرحوم لنکرانی رضاخان را در برابر او محکوم کرده است. (ر.ک: اعلیحضرت، بایستی پدرشان را فراموش کنند! «سال اول - ش ۲ - آبان ۱۳۸۱»).این‌ها همه به قلم استاد ابوالحسنی است که معمولاً در اینترنت و سایت‌های مربوطه قابل دسترسی است.استاد ابوالحسنی، در مجموعه ۷ جلدی آیت الله شیخ فضل الله نوری و مشروطیت، هم پاره‌ای از حقایق مشروطه به روایت آیت الله لنکرانی را آورده است ولی ایشان قصد داشت کتاب مستقلی را به خاطرات و اظهارات استادش درباره مشروطه و شیخ شهید اختصاص دهد که متأسفانه اجل مهلت نداد. مع الوصف، خوشبختانه بخش مهمی از این کتاب منتشرنشده، پس از رحلت ایشان به کوشش فرزند استاد ابوالحسنی در فصلنامه کتاب شیعه چاپ شده (بنگرید به: ناگفته‌های مشروطیت و شیخ فضل الله نوری از زبان آیت الله شیخ حسین لنکرانی، «س ۶، ش ۱۱ و ۱۲، سال ۱۳۹۴»). این مقاله در ابتدا جایگاه مهم مرحوم لنکرانی در بازنگری تاریخ مشروطه بویژه درباره شیخ شهید را نشان می‌دهد.این را هم عرض کنم زمانی که اسناد ساواک درباره آیت الله لنکرانی منتشر شد، جلوه‌های دیگری از نقش آفرینی آیت الله شیخ حسین لنکرانی (ره) در عرصه سیاسی و فرهنگی ایران به ظهور و بروز رسید.: با این توصیفی که شما فرمودید، صورت مسئله خیلی متفاوت شد و بحث بسیار عمیق‌تر عنوان گردید. یعنی موضوع خیلی فراتر و جدی‌تر از یک شیفتگی و مرید بازی ساده است و محاسبات فراوانی از منظر یک تاریخ‌نگار اینجا دخالت دارد. آیا شما این سوال را از خود مرحوم ابوالحسنی هم پرسیده بودید؟بله. مرحوم لنکرانی، اطلاعات مفصل، دقیق و ریزی از وقایع مشروطه داشت که خود مرحوم آقای ابوالحسنی برای من تعریف کرد که من همه آنها را با دقت از ایشان گرفتم و بعد بدون اینکه دچار شیفتگی به مرحوم لنکرانی باشم، شروع به مطالعه کردم و سخت مورد بررسی قرار دادم. و آنچه بعدها از نظریّات مرحوم لنکرانی قبول کردم و مورد تأکید قرار دادم، نکاتی بود که خودم با مطالعات فراوان به آن رسیده بودم.یعنی در اینجا کدها و راهنمایی‌های ارزنده آیت الله لنکرانی بود که با مطالعات و تحقیقات گسترده‌ای که آقای ابوالحسنی روی آن انجام داد، ثابت شد و با ارائه اسناد و مدارک معتبر، به سرانجام رسید. حاصل و خروجی این ترکیب، آثار استاد ابوالحسنی است که الان در دسترس است و حاوی بسیاری از موضوعات تاریخی است که یا کسی به آن ورود نکرده بود یا به صورت نامناسب و تحریف گونه‌ای مطرح شده بود.در واقع رهنمودهای و اطلاعات ذی‌قیمت آقای لنکرانی، چراغ راه آقای ابوالحسنی در مسیر بازنگری و بازنگاری تاریخ شد. پس اگر آقای ابوالحسنی از استادش تجلیل می‌کرد، دقیقاً روی موازین علمی بود؛ یعنی قبلاً دقت و صداقت او را با واقعیات تاریخی تطبیق داده بود و اظهارات ایشان را قابل دفاع می‌دانست.منظور از شیفتگی و عدم شیفتگی که اشاره داشتید، دقیقاً چیست؟ چون ما زیاد این واژه را می‌شنویم، می‌خواستم معنای آن را به صورت شفاف، بیان کنید.اینکه می‌گفتند بدون شیفتگی به مرحوم لنکرانی، مطالب را مورد بررسی قرار دادم و به حقانیّت آن می‌رسیدم، یعنی بدون اینکه توجه به مرحوم لنکرانی، باعث بسته شدن چشمم به روی واقعیات شود و یا موجب انسداد تفکّرم بشود، مطالب را دریافت می‌کردم و مورد نقد و بررسی قرار می‌دادم. بنابراین مرحوم لنکرانی بسیاری از حقایق را گفت اما یک ابوالحسنی می‌خواست که روی آنها تحقیق کند و کنه قضیه را از لابه لای اوراق تاریخ بیرون بکشد.اگر ممکن است یک بار دیگر، پاسخ خود را در ضمن جملاتی کوتاه بیان کنید. حضرتعالی چگونه این ذهنیت را که می‌پندارد استفاده استاد ابوالحسنی از آیت الله لنکرانی، نقطه ضعف است، تصحیح می‌کنید؟بر اساس مبانی و اصول تاریخی که گفتم، اتفاقاً این یک نقطه قوت و برگ برنده برای استاد ابوالحسنی است که از یک پیر خردمندی مثل آیت الله شیخ حسین لنکرانی - که خودش سرد و گرم روزگار را چشیده بود و در متن بسیاری از تحولات تاریخی قرار گرفته - اخبار ناب را بگیرد؛ تحلیل‌هایش را هم بشنود و در عرض ۲۰ – ۳۰ سال تحقیقات شبانه‌روزی، با محک اسناد و مدارک تاریخی، آنها را بسنجد و بعد از مطابقت دادن با حقایق تاریخی، منتشر کند. این یک نقطه قوت است که به نظر من کمتر کسی توفیق داشته چنین موقعیتی برایش فراهم گردد.خیلی‌ها محضر آیت الله شیخ حسین لنکرانی می‌رفتند و از ایشان بهره هم می‌بردند که من با بسیاری از آنها آشنایی دارم و حتی مصاحبه کرده‌ام؛ ولی آن بهره‌ای که مرحوم ابوالحسنی بُرد و به جامعه علمی و علاقه‌مندان به تاریخ معاصر منتقل کرد، یک کار استثنائی است. این نه تنها نقطه ضعف که نقطه قوت ایشان است.بله. اگر تبعیت از آقای لنکرانی یا شنیدن سخنان او، منجر به این می‌شد که فردی بدون تحقیق، بررسی، نقادی و محک زدن، آن را بپذیرد، در این صورت می‌توان گفت که دست کم، کار مثبتی انجام نداده و نقطه قوتی برای او نیست ولی ما در اینجا با محققی مثل آقای ابوالحسنی روبرو هستیم که عمری را گذاشت و تمامی منابع را زیر و رو کرد و سخنان استادش را محک زد و در نهایت خودش به عنوان یک صاحب نظر، به نتیجه‌ای محکم و متقن رسید؛ این مایه ضعف که نیست، هیچ؛ بلکه یک فرصت طلایی بود که خداوند در اختیار استاد ابوالحسنی قرار داد و ایشان نهایت استفاده را از تاریخ مجسم، مرحوم آیت الله لنکرانی برد و حاصل آن را به صورت روشمند برای جامعه علمی و تحقیقی به یادگار گذاشت.نظر به اینکه رجال و شخصیت‌ها نقش تعیین کننده در تاریخ معاصر ایران دارند، بدیهی است که ارتباط پژوهش‌گران تاریخ با رجالی که در تحولات تاریخ معاصر ایفای نقش کرده‌اند، فهم آن‌ها از رویدادها و تحولات تاریخی را عمق می‌بخشد. با توجه به این نکته، اگر از شما بپرسند که آیت الله شیخ حسین لنکرانی، چگونه شخصیتی بود؟ و به عبارتی آشنایی با زوایای زندگی و افکار ایشان، چه نقشی در فهم تاریخ معاصر ایران دارد، چه پاسخی دارید؟مرحوم آیت الله شیخ حسین لنکرانی، عالمی است که علاوه بر اینکه فرزند زمان خویش است و به خوبی با دنیای سیاست آشنایی دارد، بسیار «هوشمند» و «جریان شناس» است. این ویژگی‌های اصلی در ایشان است که در کنار شور میهنی و دیانت‌خواهی، وی را در تکاپوهای سیاسی هم برجسته می‌کرد. من اگر بخواهم لنکرانی را در یک کلام معرفی کنم، باید از همان تعبیر «روحانیِ کهنه‌کار سیاسی» که مقام معظم رهبری درباره ایشان به کار بردند و یا عنوان «بزرگمرد دین و سیاست» که روی سنگ مزار ایشان نقش بسته، استفاده کنم.من اگر بخواهم لنکرانی را در یک کلام معرفی کنم، باید از همان تعبیر «روحانیِ کهنه کار سیاسی» که مقام معظم رهبری درباره ایشان به کار بردند و یا عنوان «بزرگمرد دین و سیاست» که روی سنگ مزار ایشان نقش بسته، استفاده کنم.بررسی زندگی آیت الله لنکرانی هم از جهات گوناگونی حائز اهمیت است. نخست اینکه ایشان در بخش مهمی از تحولات تاریخ معاصر ایران، حضور داشت و برای صیانت از اسلام، ایران و دفاع از تشیع نقش‌آفرینی کرد. برای فهم این تحولات و آشنایی با زوایای آن، از قرارداد ۱۹۱۹ تا انقلاب اسلامی، شناخت آیت الله لنکرانی می‌تواند هم در تصحیح برخی دیدگاه‌ها و رویکردها نسبت به تاریخ معاصر ایران کمک کند و هم ما را با زوایایی از تاریخ که یا هرگز به آن پرداخته نشده یا کمتر به آن پرداخته شده، آشنا سازد. همچنین ما را با تاریخ مبارزات روحانیت شیعه، در دورانی که شدیدترین مواجهه را با استعمار داریم، آشنا می‌کند. ما هر قدر در این زمینه بررسی کنیم، برای نسل جوان و نسل گذشته، حقایقی که در تاریخ ایران رخ داده، بیشتر آشکار می شود.از سوی دیگر ایشان یا درگیر خیلی از وقایع بودند و یا برخی از وقایع را به واسطه خیلی نزدیک شنیده‌اند. مثلاً آقای لنکرانی در جریان مشروطیت به واسطه حضور پدرشان و یا ارتباط با افرادی که در آن مقطع دست اندرکار تحولات و وقایع بودند، با ابعاد پنهان اتفاقات در مشروطه آشنا بودند؛ هم از جهت آشنایی با رجال مشروطه و پس از آن، و هم رخدادهای صورت گرفته در ایران و مداخلاتی که بیگانگان انجام می‌دادند. به نظر من به خاطر این جهات، پرداختن به آقای لنکرانی و حیات اجتماعی- فرهنگی - سیاسی ایشان بسیار مهم و ضروری است.با توجه به فعالیت‌های آیت الله لنکرانی، چگونه انزوای ایشان در آخر عمر را تحلیل می‌کنید؟یکی به جهت سن بالای ایشان است که در این سال‌های آخر از ۹۲ سالگی رو به ۱۰۰ سالگی می‌رفت و عملاً تحرک برای ایشان بسیار سخت شده بود.اما حساسیت نسبت به باند سید مهدی هاشمی و تحرکات خطرناک آن‌ها و همچنین انتقاداتی که از گذشته نسبت به کتاب شهید جاوید داشت، موجب شد تا چندبار در معرض ترور قرار گیرد و بر انزوای ایشان افزود.حساسیت نسبت به باند سید مهدی هاشمی و تحرکات خطرناک آنها و همچنین انتقاداتی که از گذشته نسبت به کتاب شهید جاوید داشت، موجب شد تا چندبار در معرض ترور قرار گیرد و بر انزوای ایشان افزودحجم قابل توجهی از تخریب‌هایی که نسبت به شخصیت ایشان صورت گرفت، از همین مسئله ناشی می‌شد که البته قبل از انقلاب توسط ساواک نیز مطرح شده بود. وگرنه ایشان یک شخصیت ضد استعمار و آزادی خواه بود که استعمار سرخ و سیاه برایش تفاوتی نداشت و بارها مواضع قاطعی در برابر شوروی گرفت مثل ماجرای مقابله با جداسازی آذربایجان توسط پیشه‌وری و فرقه دموکرات؛ اما معتقد بود که ابتکار عمل در دست انگلیسی‌هاست و به تعبیر ایشان، روس‌ها توبره‌کش انگلیسی‌ها هستند؛ یعنی معمولاً در خطرات بزرگ، نقشه مال انگلیسی‌هاست و اجرا توسط روس‌ها. شاید از این جهت، جنبه ضد انگلیسی ایشان قوی‌تر بود.زندگی و خدمات آیت الله لنکرانی اولاً هنوز به صورت جامع تدوین نشده و ثانیاً برای افرادی که در عرصه سیاست و نهضت‌های سیاسی معاصر فعالند، بسیار درس آموز است. اگر به تعبیر حضرت امام (ره)، تاریخ مشروطیت و تاریخ پهلوی را همان جریان سکولار -که همسوی سیاسی یا فرهنگی با پهلوی بودند- نوشتند، ما در بازنگری تاریخ معاصر ایران، به تجربه، تکاپو و تحلیل‌های امثال مرحوم لنکرانی سخت نیازمندیم.انتهای پیام/
خبرگزاری فارس- گروه قرآن و فعالیت‌های دینی: پیامبر (ص) می‌فرمایند: «لِکُلِّ شَیءٍ حِلیَةٌ وَ حِلیَةُ القرآنِ الصَّوتُ الحَسنُ» هرچیزی را زیوری باشد و زیور قرآن صدای خوش است. (اصول کافی ۲/۶۱۵)در ادامه تلاوت ترتیل صفحه ۴۲۲ قرآن شامل آیات ۳۱ تا ۳۵ سوره مبارکه احزاب باصدای مرحوم خلیل الحصری تقدیم می‌شود.انتهای پیام/
به گزارش خبرنگار حوزه مسجد و هیأت خبرگزاری فارس، علی شریف کاشانی از شاعران آیینی کشور شب گذشته سةشنبه ۲۴ تیرماه در ۹۱ سالگی درگذشت.علی شریف کاشانی نواده «آیت‌الله العظمی ملاحبیب‌الله شریف کاشانی» متولد ۱۳۰۸ و دارای مدرک زبان و ادبیات عرب از دانشگاه تهران است که در سال‌های دبیرستان درس‌های فیزیک و ریاضی و سپس ادبیات را به شاگردان خویش آموزش داده است. استاد شریف سال‌ها مسئولیت انجمن ادبی صبای کاشان را برعهده داشت.استاد علی شریف کاشانی از اساتید صاحب سبک و برجسته شعر آیینی بود. او قرآن مجید، نهج البلاغه وصحیفه سجادیه را به نظم درآورده است.پیکر این مرحوم عصر امروز چهارشنبه ۲۵ تیرماه در کاشان تدفین و در دارالسلام این شهر تدفین خواهد شد.خبرگزاری فارس، درگذشت این مرحوم را به خانواده معزز و جامعه بزرگ شاعران آیینی به ویژه در کاشان تسلیت می‌گوید.انتهای پیام/
به گزارش خبرنگار حج و زیارت خبرگزاری فارس، امسال با شیوع کرونا، حج تمتع فقط برای ساکنان عربستان برگزار می‌شود و سعودی‌ها از ۱۰ هزار سهمیه پیش‌بینی شده برای حج سال جاری، ۷۰ درصد را به خارجی‌های ساکن عربستان اختصاص داده‌اند.علاوه بر این، هر ساله در ایام حج تمتع زائران برای منا و رمی جمرات در چادر‌هایی اسکان داده می‌شوند که امسال با تصمیم سعودی‌ها زائران به جای اسکان در چادرها، در ساختمان‌هایی در دامنه جمرات اقامت می‌کنند.این ساختمان‌ها اوایل دهه ۸۰ احداث شدند و قرار بود تعدادی از زائران بیت‌الله الحرام همزمان با ایام حج در این ساختمان‌ها سکونت یابند، تا جایی که در سال‌های ۹۳ و ۹۴ چراغ‌های این ساختمان‌ها روشن شد و به نظر می‌رسید که تعدادی زائر در آنجا حضور دارند.البته پس از ساخته شدن ساختمان‌ها در این منطقه، بر اساس فتوای مفتیان سعودی که حق ساخت و ساز در منا وجود ندارد، مقرر شد تا این ساختمان‌ها مورد تخریب قرار گیرد و دولت سعودی نیز برای تخریب این ساختمان‌ها چندین بار اقدام کرد، اما این امر اتفاق نیفتاد.اکنون با شیوع کرونا و نگرانی عربستان برای سلامت زائران و حج گزاران، قرار است این ساختمان‌ها پس از حدود ۱۷ سال احیا شده و زائران حج امسال در این ساختمان‌ها اسکان یابند و به نوعی فتوای مفتیان سعودی با شیوع کرونا به نظر می‌رسد تغییر کرده و اسکان زائران در این ساختمان‌ها بلامانع است.البته از نظر شیعه، ساخت و ساز در منا هیچ ایرادی ندارد و زائران هم می‌توانند در این هتل‌ها اسکان داده شوند. بر همین اساس نیز محل اسکان زائران حج امسال متفاوت از سال‌های گذشته پیش‌بینی شده است تا کنترل زائران با سهولت بیشتری صورت گیرد؛ به طوری که ۶ ساختمان دو قلو در ۱۲ طبقه برای اسکان زائران حج امسال مهیا شده است تا تمام زائران در ایام حج در این ساختمان‌ها اقامت کنند.این ساختمان‌ها در دامنه کوه و نزدیک جمرات است و برای تردد زائران به مسجدالحرام نیز وسایل نقلیه خاصی تعبیه می‌شود که البته وسایل نقلیه موظف به تکمیل نیمی از ظرفیت هستند تا از این طریق فاصله زائران حفظ شود.همچنین با توجه به اهمیت رعایت نظم در ایام حج و جلوگیری از کرونا، فقط افراد کمتر از ۵۵ سال با رعایت نکات بهداشتی و نداشتن زمینه بیماری به حج مشرف خواهند شد و عربستان برای حجاج مجوز تردد صادر می‌کند تا سایر افراد امکان ورود به مسجدالحرام و انجام مناسک حج را نداشته باشند. به طوری که برای افراد متخلف ۱۰ هزار ریال سعودی و در صورت تکرار تخلف دوبرابر آن جریمه در نظر گرفته شده است.به گزارش فارس، شیوع کرونا در جهان موجب لغو حج تمتع برای کشورهای اسلامی شد و امسال فقط ساکنان عربستان می‌توانند اعمال حج را بجا آوردند. البته به دلیل تعلل عربستان در اعلام نظر قطعی درباره برپایی یا عدم برپایی حج تمتع امسال، بسیاری از کشورها قبل از اعلام سعودی‌ها از تشرف به حج ۱۴۴۱ انصراف دادند.انتهای پیام/
به گزارش خبرنگار تاریخ خبرگزاری فارس، آیت‌الله عبدالحسین امینی به‌عنوان محدث، مفسر، فیلسوف، متکلم و فقیه دست به تحقیقات دامنه‌داری زد تا فلسفه سیاسی اسلام را تدوین کند و برای این کار مجاهدت بسیار کرد. او برای تالیف کتاب الغدیر ۲۰ هزار کتاب را دید و ۱۰ هزار نسخه را کامل خواند، اما متاسفانه بعد از رحلت این عالم برجسته کمتر درباره او گفته و نوشته شده است و تعداد انگشت‌شماری اثر درباره او وجود دارد.در ادامه پرونده «احیاگر غدیر» که این روزها به بهانه پنجاهمین سالگرد رحلت علامه امینی در گروه فرهنگ خبرگزاری فارس پیگیری می‌شود. به آثاری که درباره علامه امینی نوشته شده است، می‌پردازیم.*یادنامه علامه امینیدر این اثر ابتدا تاریخچه‌ای از زندگی علامه امینی، خاندان وی، مقام علمی، تالیفات، سفرهای پژوهشی و اهداف او ارائه و سپس ۲۰ مقاله از بزرگان و فرهیختگان حوزوی و دانشگاهی، درباره ویژگی‌های اخلاقی علامه امینی و نیز کتاب سترگ الغدیر، گردآوری شده است.یکی از آثار ارزشمندی که درباره علامه شیخ عبدالحسین امینی، چاپ و منتشر شده، یادنامه علامه امینی است که به اهتمام زنده‌یاد سیدجعفر شهیدی و محمدرضا حکیمی تهیه شده است.برخی از این مقالات عبارت‌اند از: الغدیر و وحدت اسلامی؛ از استاد شهید مرتضی مطهری. کتابشناسی؛ از احمد آرام. هجده هزار عالم؛ از محمد پروین گنابادی. فهرست شیخ منتجب الدین؛ از آیت‌الله شبیری زنجانی. سیمای انسان صالح در تربیت اسلامی؛ از حسین رزمجو. چند سند درباره سیدجمال‌الدین؛ از محمد گلبن. سیر تدریجی علم مصطلح الحدیث (علم درایه)؛ از کاظم مدیر شانه‌چی. نقش شخصیت‌ها در امید و تحرک انسان‌ها؛ از علامه محمدتقی جعفری. آیات موزون افتاده قرآن کریم؛ از مهدی اخوان ثالث. جلوه‌های تشیع در تفسیر کشف الاسرار؛ از دکتر محمدمهدی رکنی یزدی. چهار کتاب اصلی علم رجال؛ از آیت‌الله خامنه‌ای. تحقیق عقاید و علوم شیعی؛ از دکتر عبدالجواد فلاطوری و....* خلاصه الغدیر در هزار نکتهاز دیگر آثار ارزشمند درباره کتاب گرانسنگ الغدیر تهیه «خلاصه الغدیر در هزار نکته» اثر محمدرضا معراجی است که همچنان که از نامش پیداست، تلخیص کتاب «الغدیر» علامه امینی و انتشار آن به زبان فارسی در یک مجلد است.محمدرضا معراجی در مقدمه کتاب درباره اهمیت و جایگاه کتاب الغدیر به اختصار سخن رانده است. او نیز مانند علامه شهید مطهری معتقد است مباحث کتاب «الغدیر» در راستای وحدت جامعه اسلامی است. زیرا مذهب شیعه و اهل تسنن مباحث فقهی و کلامی مخصوص به خود را دارند و پرداختن علمی به این مباحث خللی در اتحاد مسلمانان ایجاد نمی‌کند.علامه امینی در کتاب «الغدیر» به بررسی واقعه تاریخی سرنوشت‌ساز می‌پردازد که اصل آن مورد قبول همه فرقه‌های اسلامی است. نویسنده سعی کرده حاشیه‌های کتاب را مورد بررسی قرار دهد که شامل موارد زیر می‌شود: در بخش نخست اثر به بررسی بخش‌هایی از کتاب الغدیر پرداخته است که علّامه امینی، مانند هزاران دانشمند دیگری که به تفسیر و بررسی آیات و روایات می‌پردازند.بخش دوم کتاب به واکاوی روایات ساختگی و دروغی پرداخته است که به نفع و یا ضرر اصحاب پیامبر(ص) جعل شده و دانشمندان اهل سنت نیز قبل از علامه امینی بر ساختگی بودن آنها تاکید داشتند. سومین بخش کتاب به سخنان پیامبر(ص) له یا علیه بعضی از اصحاب می‌پردازد که منابع آن از کتاب‌های مورد اعتماد اهل سنّت استفاده شده است.در بخش دیگر نیز به زندگی و عملکرد خلفای بعد از پیامبر (ص) و احادیث می‌پردازد که علّامه امینی با توجه منابع اهل سنت در کتاب خود جمع‌آوری کرده است.علامه در بخش دیگر کتاب از پاسخگویی به شبهات و تهمت‌هایی که به شیعه زده شده، غافل نبوده است. بخش‌های دیگر نیز به زندگی نامه شعراء و اشعار و غیره اختصاص دارد.محمدرضا معراجی با تاکید بر اینکه کتاب «الغدیر»، اشعار بیش از ۱۰۰ تن از شعرا در قرون مختلف را جمع‌آوری کرده است، می‌نویسد: علّامه امینی اشعاری که به زبان عربی سروده شده، جمع آوری کرده است. بایسته است کسانی همّت کنند و اشعاری را که به زبان‌های دیگر در این خصوص سروده شده، جمع‌آوری کنند.از آنجا که هدف نویسنده از این خلاصه‌نویسی، استفاده همه اقشار بوده است، ناگزیر برای استفاده اهل منبر و وعاظ و دانشمندان ادبیات، متن آیات، روایات و اشعار و برای سایر افراد، ترجمه آن با هم ذکر شده است.* کتاب امین زمانکتاب «امین زمان» نوشته احمد حبیب‌نژاد از دیگر کتاب‌هایی است که به زندگی علامه امینی (ره) پرداخته است و توسط انتشارات صدا و سیمای جمهوری اسلامی ایران و مرکز پژوهش‌های اسلامی منتشر شده است.کتاب امین زمان با یک مقدمه و سه بخش تنظیم شده است. در آخر کتابنامه کتاب ذکر شده است. بخش اوّل کتاب معمار الغدیر، بخش دوّم کتاب برگزیده ادب فارسی و بخش سوّم، همراه با برنامه سازان نام دارد.سیداحمد حبیب بر این عقیده است که نام امینی و آوازه اثر گرانسنگش، الغدیر به دورترین مناطق جهان رسیده است، ولی هنوز آن گونه که باید و شاید در جامعه ما شناخته شده نیست و به جز اندیشمندان، دیگران به گوهرهای آن دست نیافته اند.این نیاز علمی و دینی، رسالت رسانه را در بازشناسی این چهره شاخص معاصر و درون مایه کتاب وزین الغدیر دو چندان می‌سازد. او معتقد است که برنامه‌سازان صدا و سیما می‌توانند کتاب الغدیر را دستمایه برنامه‌های خود قرار دهند. به همین دلیل، دست به تالیف این کتاب زده است.* علامه امینی؛ مصلح نستوهکتاب علامه امینی مصلح نستوه به تالیف علی رضا سید کباری تحت عنوان دیدار با ابرار برای نخستین بار توسط انتشارات سازمان تبلیغات اسلامی منتشر شده است.کتاب، شرح و توصیفی از زندگی علامه امینی است که به روش شاعرانه نوشته شده و شامل بخش‌های مختلف از جمله پیشگفتار، میلاد نور، سرزمین سپیداران، سوره تربیت، قیام سرو، سرود دعا، بی‌آفتاب نشاید، هجرت عشق، سپاه شقایق، غواص بحر معانی، شهر آرمانی غدیر، بوستان هدایت، هواخواه غربت و نماز آخر می‌شود.نویسنده در بخش میلاد نور می‌نویسد: زمین و آسمان تبریز نورباران بود. بوی گل محمدی در فضای شهر پیچیده بود. بوی بهار می‎آمد. تبریز در شبی رویایی به سر می‎برد.صدای حمد و تهلیل و تکبیر از همه‌جا بلند بود. علی (ع) آن شاهکار آفرینش از خدای کعبه مولودی خواسته بود، خجسته، تا یاد حماسه بزرگ «غدیر» را زنده کند.او در بخش هجرت عشق می‌نویسد: سال ۱۳۴۲ قمری بود. عبدالحسین بیست‌ و دو سال در کنار پدر با نشست و برخاستِ او و درس‌های علمی و عملی‎اش، با اسلام و قرآن آشنا شده بود و از محضر بزرگان شهر بهره برد.عشق به امام علی ـ علیه‌السلام ـ و علاقه به تحصیل عالی او را به کوی عشق هدایت کرد. «نجف اشرف»، شهری که سابقه تاریخی آن بر همگان روشن است.نویسنده در بخش وفات می‌نویسد: تلاش بی‎پایان معمار مدینه غدیر را دچار فتور جسمی کرد و بیمار شد. بیماری اندک اندک رو به فزونی گرفت. او از کار بازماند. کتاب از جلوی دیدگانش دور شد و قلم از حرکت ایستاد. بیماری و بستری شدن علامه حدود دو سال به طول انجامید و معالجات خارج از کشور هم مفید واقع نشد تا این‌که آیتی از آیات الهی و عاشقی از عاشقان ولایت و مجاهدی نستوه، روز جمعه ۱۲ تیرماه ۱۳۴۹ برابر ۲۸ ربیع‌الثانی ۱۳۹۰ هجری قمری نزدیک ظهر بدرود جهان گفت. این کتاب برای مخاطب عام نوشته شده است و نوجوانان و جوانان به راحتی می‌توانند از آن بهره ببرند.سایر مطالبی را که در پرونده «احیاگر غدیر» از سوی گروه فرهنگ فارس منتشر شده است، اینجا بخوانید:پیشینه‌ای که علامه امینی را برای نگارش الغدیر یاری کرد گوشه‌ای از زندگی‌ گردآورنده کتاب ارزشمند الغدیر عجز ۱۰۰ محقق دانشگاه عربستان بر رد الغدیر سفرها و رنج‌های علامه امینی در تحقیق و پژوهش «الغدیر» به دنبال دعوای حیدری ـ نعمتی شیعه و سنی نیست چراعلامه امینی قبول نکرد در حرم امام رضا (ع) منبر برود؟  علامه امینی برای وهابیت آبرو نگذاشت جمله معروف علامه امینی هنگام مشکلات حسرتی که در دل علامه امینی ماند غدیر با کار رستورانی احیا نمی‌شود علامه امینی می‌خواست نواب صفوی درس بخواند و مجتهد شود تلاش وهابیت برای حذف مصادر الغدیر «الغدیر» در نهایت بی‌طرفی و به‌ دور از غرض‌ورزی نوشته شدهانتهای پیام/
به گزارش خبرگزاری فارس،‌کتاب «تفسیر سوره تغابن» متن ویراسته‌ جلسات تفسیر سوره‌ تغابن حضرت آیت‌الله العظمی خامنه‌ای(مدّظله‌العالی)، رهبر معظّم انقلاب اسلامی است که در دوران مسئولیّت ریاست جمهوری معظّمٌ‌له در جمع پاسداران و اعضای دفتر ریاست جمهوری برگزار شده و تمامی ۱۸ آیه این  سوره در ۱۰ جلسه از تاریخ ۷ مهر ۱۳۶۲ تا ۲۸ بهمن ۱۳۶۲ مورد بحث قرار گرفته است.ایشان درباره‌ی علّت انتخاب این سوره و دیگر سوره‌های جزء 28 و 29 که متن شرح آن به زودی منتشر می‌شود، می‌فرمایند: «علّت اینکه اینجا را انتخاب کردیم این است که سوره‏‌هاى جزء بیست‏‌وهفتم و بیست‏‌وهشتم و این حدود، غالباً سوره‏‌هاى مدنى و از سوره‏‌هایى است که در مدینه‏‌ طیّبه بر پیغمبر اکرم نازل شده و مربوط است به بعد از تشکیل حکومت اسلامى، یعنى مثل وضع کنونى ما.نوع مطالب و مسائلى که بعد از تشکیل حکومت براى یک جامعه لازم است با نوع مطالب و مسائلى که [مربوط به] حین مبارزه‌‏ مردم براى تشکیل حکومت اسلامى است فرق می‌کند؛ کمااینکه شما در جامعه‏‌ خودمان هم این را مشاهده می‌کنید. امروز شما یک مسائلى دارید که این مسائل قبل از بهمن 57 براى شما وجود نداشت، مطرح نبود؛ آن روز مسائلى داشتید که امروز براى شما مطرح نیست. مثلاً مسئله‏‌ منافقین و مسئله‏‌ نفاق، مسئله‏‌ عدالت اجتماعى، مسئله‏‌ حکومت، مسئله‏‌ جهاد در جبهه‏‌هاى جنگ و ده‏‌ها مسئله از این قبیل، مسائل عمده‏‌ بعد از تشکیل حکومت است و این مسائل همان مسائلى است که در آیات مدنى بیشتر به آنها پرداخته شده.»علاقه‌مندان می‌توانند برای تهیه کتاب «تفسیر سوره تغابن» اینجا را کلیک کنند.انتهای پیام/
به گزارش خبرنگار حوزه مسجد و هیأت خبرگزاری فارس، نماهنگ دلتنگی با نوای صابر خراسانی و گروه سرود بدریون براساس شعری از حسین صیامی به همت مرکز موسیقی صداوسیما و با کارگردانی سیدعلی حسینی منتشر شد.متن شعر این اثر به شرح زیر است:از شوق زیارت پُر شور و هیجانم آنقدر که بند آمده از شوق زبانمای صاحب این خانه تو جانی و جهانی  از دوری این خانه به لب آمده جانمشد باز در رحمتت ای حضرت دریا من رودم و باید به تو خود را برسانمهمراه دل من چمدانی پر حرف است جز بغض ولی هیچ نیامد به دهانمدلتنگی و دلتنگی و دلتنگی محضم باشد که غبار از دل تنگم بتکانممن آمدم و گوشه صحن تو نشستم والله که این گوشه بود کل جهانمدیگر به خدا طاقت هجران توام نیست بگذار همیشه در این خانه بمانم****توو سختیام برای حال و روزم کسی نبوده نگرون‌تر از تو تموم دنیا رو بگردم آقا پیدا نمیشه مهربون‌تر از تو  بازم به سقاخونه تکیه می‌دم پنجره فولاد و نگاه می‌کنم اسیر غصه‌ها منم که تو رو توو صحن آزادی صدا می‌کنمتوو حرمت خدا رو حس می‌کنم توو حرمت بهشت روبرومه چیزی نمی‌خوام از خدا می‌دونه امام رضا تموم آرزومهاین نماهنگ را اینجا مشاهده کنید:انتهای پیام/
به گزارش خبرنگار حوزه مسجد و هیأت خبرگزاری فارس، هیأت بین‌الحرمین تهران در پی شیوع مجدد ویروس کرونا، طی اطلاعیه‌ای اعلام کرد جلسات هفتگی چهارشنبه‌های این هیأت تا اطلاع ثانوی برگزار نمی‌شود.در این اطلاعیه آمده است:باتوجه به تصمیمات ستاد ملی مبارزه با کرونا و مصوبه۲۳ تیرماه استانداری تهران مبنی بر تعطیلی تمامی مساجد و مراسمات مذهبی، هیأت بین الحرمین طهران با وجود هماهنگی‌های قبلی و تبلیغات بابت برپایی جلسه هفتگی چهارشنبه ۲۵ تیرماه، متاسفانه با تاکید وزارت بهداشت و دستگاه‌های ذیربط جلسه چهارشنبه ۲۵تیرماه هیأت لغو می‌شود.براساس این گزارش، بنا بود جلسه امشب هیأت بین‌الحرمین تهران با سخنرانی حجت‌الاسلام فرحزاد و مدیحه‌سرایی جواد مقدم برگزار شود که در پس شیوع ویروس کرونا لغو شد.لغو جلسات هیأت‌ها ادامه داردبراساس این گزارش، باتوجه به شیوع مجدد ویروس کرونا هیأت‌ها بسیاری در سراسر کشور جلسات خود را مجدداً لغو کردند. ابتدا هیأت ثارالله زنجان با مدیحه سرایی مهدی رسولی جلسات هفتگی خود را لغو کرد، سپس جلسات هفتگی چهارشنبه‌های آیت‌الله جاودان مجددا به ضورت حضوری لغو و در قالب فضای مجازی دنبال شد.در ادامه این روند، جلسه هفتگی مجمع‌الذاکرین تهران با حضور غلامرضا سازگار، جلسات هفتگی هیأت ثامن‌الائمه در شرق تهران، هیأت فاطمیه تهران در خیابان هفده شهریور، جلسات هفتگی هیأت مکتب‌المهدی (عج) با مدیحه‌سرایی محمدکمیل، جلسات هفتگی هیأت منتظرین حضرت مهدی (عج) در اقدسیه، جلسات هفتگی هیأت مکتب‌الزهرا (س) زنجان با نوای ولی‌الله کلامی زنجانی، جلسات هفتگی هیأت بیت‌الحسین (ع) با مدیحه‌سرایی مهدی سماواتی، جلسات هفتگی هیأت فاطمةالزهرا (س) با مدیحه‌سرایی سعید حدادیان و محمدحسین حدادیان تاکنون لغو شده است.امروز نیز اعلام شد: جلسه هفتگی صبح جمعه‌های حجت‌الاسلام حامد کاشانی و مراسم هفتگی دعای ندبه مجمع دینی مهدیه نیز در پی شیوع ویروس کرونا تا اطلاع ثانوی برگزار نمی‌شود.انتهای پیام/
به گزارش خبرنگار حج و زیارت خبرگزاری فارس، چندی پیش خبری مبنی بر از سرگیری پروازهای ایران و عراق با موافقت دو کشور و البته با اعمال محدودیت‌های خاص از سوی خبرگزاری فارس منتشر شد. (اینجا بخوانید)پس از آن با توجه به تعطیلی بیش از ۴ ماهه بسیاری از طرح‌های ستاد بازسازی عتبات در عراق، مسؤولان با طرف عراقی به مذاکره پرداختند؛ به طوری که محمد جلال مآب، رئیس ستاد بازسازی عتبات چندی پیش با اشاره به تلاش برای ازسرگیری بازسازی عتبات گفت: با توجه به پیش‌بینی کارشناسان مبنی بر ادامه‌دار بودن شرایط کرونا تا دست‌کم یکسال دیگر، پروتکل سخت‌گیرانه جدیدی را با همکاری مسؤولان عراقی تدوین و به عوامل اجرایی ابلاغ کردیم.پس از ابلاغ دستورالعمل جدید، با موافقت طرف عراقی مقرر شد تا برای ادامه روند برخی از پروژه‌های عمرانی، با رعایت نکات بهداشتی و محدودیت‌های پیش‌بینی شده، مهندسان و کارگران ایرانی به عراق اعزام شوند.البته در برنامه اولیه قرار شد که اعزام تیم عمرانی و بازسازی عتبات از مرز زمینی صورت گیرد تا پس از برقراری پروازهای ایران و عراق، در صورت صلاحدید اعزام تیم بازسازی عتبات به صورت هوایی انجام شد.بر همین اساس، با توجه به اینکه در ایام کرونا تمام طرح‌های ستاد بازسازی عتبات تعطیل شد و فقط در کربلا طرح توسعه حرم حسینی با عنوان احداث صحن حضرت زینب (س) فعال بود، تیم ستاد بازسازی عتبات نیز به کربلا اعزام شد تا روند اتصال سرداب‌های حرم حسینی را مجدد فعال کند.هم‌اکنون حرم سیدالشهدا (ع) چهار سرداب دارد که سرداب «الرأس‌الشریف» در بخش غربی، سرداب «الامام‌الحجه (عج)» در بخش شمالی، سرداب «الشهدا» در بخش شرقی و «باب القبله» در قسمت جنوبی صحن شریف و در طبقه منفی یک یعنی نزدیک‌ترین محل به محل قبر مطهر اباعبدالله (ع) به شمار می‌رود و مهندسان ایرانی قرار است این چهار سرداب را برای سهولت تردد به هم متصل کنند.عملیات اتصال سرداب‌های حرم سیدالشهدا (ع) به ستاد بازسازی عتبات استان کرمان سپرده شده است و با شیوع کرونا این طرح تعطیل شد و فعالان این طرح به کشور بازگشتند که در روزهای اخیر تیم ۱۶ نفره ستاد بازسازی عتبات پس از انجام تست اولیه کرونا، به کربلا اعزام شدند تا حداقل در مدت سه ماه این طرح را پیگیری کنند.به گزارش فارس، هم‌اکنون تمام طرح‌های ستاد بازسازی عتبات به دلیل شیوع کرونا در عراق و نبود اعزام‌ها متوقف شده و فقط در کربلا عملیات توسعه حرم امام حسین (ع) با ظرفیت حداقلی در حال انجام است. صحن حضرت زهرا (س) در نجف اشرف نیز که در مراحل پایانی بود، با هماهنگی حرم علوی متوقف شده و هیچ عملیات عمرانی در سال جاری در این صحن انجام نشده است.انتهای پیام/
به گزارش خبرنگار قرآن و فعالیت‌های دینی خبرگزاری فارس «صلوات خاصه» عنوان جدید‌ترین اثر گروه مدیحه‌سرایی و جمع‌خوانی قرآن الغدیر است که همزمان با روز زیارتی امام رضا (ع) رونمایی شد.این اثر با تنظیم مسعود بقایی، ملودی محمد عاشوری تولید شده که در ادامه تقدیم می‌شود.انتهای پیام/
به گزارش خبرنگار حوزه مسجد و هیأت خبرگزاری فارس، جلسات هفتگی حجت‌الاسلام حامد کاشانی سخنران مذهبی با موضوع مقتل‌شناسی به دلیل شیوع مجدد ویروس کرونا لغو شد.براساس این گزارش، این جلسات به مدت دو هفته در صبح روز جمعه هرهفته برگزار شد و حجت‌الاسلام کاشانی در خصوص بحث مقتل و روضه‌خوانی مطالبی را بیان کرد که باتوجه به شیوع مجدد کرونا تا اطلاع ثانوی لغو شد.این مراسم با قرائت دعای ندبه و مدیحه‌سرایی مداحانی همچون حنیف طاهری، حمید دادوندی و مهدی اقدم‌نژاد صبح روز جمعه برگزار می‌شد.انتهای پیام/
به گزارش خبرگزاری فارس، ستاد فرهنگی اربعین با صدور اطلاعیه‌ای، شعار اربعین امسال را با پیشنهاد جمعی از فعالان و دست اندرکاران  مردم کشور دوست و برادر عراق «الحسین سفینةالنجاه» اعلام کرد.متن اطلاعیه ستاد فرهنگی اربعین بدین شرح است:بسم الله الرحمن الرحیماربعین ۱۴۴۲-۱۳۹۹ با حوادث وگرفتاری‌هایی که برای جامعه جهانی رخ داده صبغه و صورت دیگری خواهد داشت و اولین اربعینی است که از آغاز این حماسه بزرگ در دوره  اخیر بدون حضور سرداران سرافراز مقاومت اسلامی شهیدان سردار سلیمانی و ابومهدی المهندس برگزار می‌شود، بی‌تردید همه دلدادگان حسین بن علی علیهما السلام  گشایش و گسترش این حرکت بی بدیل فرهنگی را مرهون جهاد شهدای  مقاومت اسلامی دانسته و بر عهده و پیمان با آن شهیدان در ادامه مسیر و راه سالار شهیدان پایدار خواهند بود.بر اساس سنت‌های هر ساله حرکت بزرگ اربعین حسینی با تعیین و اعلام شعار خاص همراه می‌شود. تا  جهت‌گیری و روح این حرکت بزرگ فرهنگی برای عموم کنشگران و فعالان عرصه اربعین ترسیم گردد. همواره تلاش شده است تا این شعار با اقتضائات و شرایط پیرامونی در منطقه و جهان تناسب داشته باشد و به نوعی ضمن انعکاس و برجسته‌سازی نکات حائز اهمیت مقطع جاری، به تجویز راهبردی جهت همگرایی و اتحاد همه عاشقان سیدالشهداء علیه السلام منتهی شود.در شرایط کنونی که سرتاسر جهان  درگیر ویروس مجهول و پیچیده‌ای است که  هر روز هزاران نفر را مبتلا و تعدادی را به کام مرگ می‌کشاند از طرفی ابتلای مهم دیگر در منطقه، شرارت‌ها، ظلم‌ها و تجاوزات دولت استکباری به جهان اسلام و تعدی و غضب و تجاوز آشکار رژیم غاصب و جعلی صهیونیستی به سرزمین‌های اسلامی و مسلمین است.همچنین شاهد سخت‌ترین فشارهای تروریسم دولتی آمریکا به عراق و ایران هستیم. آن چه که از توصیه معصومین علیهم السلام در هنگام مواجهه با بلایا و طوفان مصائب و سختی‌ها بر می‌آید،  نجات و استخلاص به وسیله  توسل و التجاه به آستان حضرت سید الشهدا علیه السلام است. و راه نجات از همه انواع گرفتاری‌ها و مشکلات سیره و طریق حسین بن علی علیه السلام یعنی راه مقاومت، پایداری و ایستادگی است.لذا  شعار امسال با پیشنهاد جمعی از فعالان و دست اندرکاران  مردم کشور دوست و برادر عراق، چنانچه در عراق نیز اعلام شد، «الحسین سفینه النجاه» می‌باشد.لازم به ذکر است که انتخاب شعار به معنی برگزاری مراسم اربعین همانند سال‌های قبل نیست و درباره اینکه مراسم راهپیمایی و پیاده‌روی منتهی به شهر کربلا چگونه و با چه کم و کیفی برگزار خواهد شد، هنوز هیچ موضعی از سوی دولت محترم عراق اعلام نشده است و عشاق ایرانی منتظر تصمیم دولت عراق و توافقات فیما بین آنها با دولت ایران خواهند بود.اما مراسم و زیارت  اربعین به هیچ وجه و در هیچ برهه‌ای از زمان تعطیل نبوده و نخواهد بود. هرچند ممکن است راهپیمایی در مسیرهای منتهی به کربلا میسر نباشد، لکن این شور و عشق و کشش مغناطیس حسینی در اشکال و شیوهای مختلف تجلی و بروز خواهد یافت. از این رو ما نیازمند شعار برای نشان دادن همگرایی و وحدت رویه و رویکردها در تولید محصولات فرهنگی و هنری و ... و  برپایی مراسم در قالب های نو با استفاده از فناوریهای جدید هستیم.ان شاءالله  خداوند سبحان با ادعیه زاکیه حضرت بقیه الله و ادعیه  خالصانه مومنان  با التجا ء و توسل فردی و جمعی به ساحت قدسی حضرت ابا عبدالله الحسین علیه السلام گشایشی برای نجات از این گرفتاری ها فراهم خواهد کرد. ستاد فرهنگی اربعین (کمیته‌های فرهنگی اربعین در ایران و عراق)    ۲۵ تیرماه ۱۳۹۹ ــ ۲۳ ذی‌القعده ۱۴۴۱ ــ ۱۵جولای ۲۰۲۰به گزارش فارس، سال گذشته شعار اربعین، الحسین یجمعنا نامگذاری شده بود.انتهای پیام/
به گزارش خبرنگار حج و زیارت خبرگزاری فارس، امامزادگان پنج تن (ع) در شمال شرق تهران بالای تپه‌ای در لویزان است که برای رسیدن به آستان امامزادگان باید مسیر زیادی را در سر بالایی طی کرد.در گذشته، مسیر رسیدن به امامزاده خاکی بود، اما پس از مدتی با توجه به لزوم سهولت دسترسی، پله‌هایی برای تشرف به امامزادگان در نظر گرفته شد.با توجه به طولانی بودن مسیر تا رسیدن به ضریح، بسیاری از کهنسالان کمتر امکان تشرف به امامزاده را داشتند.بر همین اساس، روز گذشته توسط یک خیّر، پله برقی برای مسیر رسیدن به امامزاده وقف شد.بر همین اساس، این پله برقی با ارزش ۲ میلیارد تومان روز گذشته به امامزاده اهدا شد و قرار است به زودی به همت متولیان و ‌خیران نصب شود تا زائران به راحتی امکان تشرف به امامزادگان پنج تن (ع) را داشته باشند و دیگر نیازی به پیمودن پله‌های طولانی تا رسیدن به ضریح نداشته باشند.انتهای پیام/
به گزارش خبرنگار حوزه مسجد و هیأت خبرگزاری فارس، میثم مطیعی مداح اهل بیت(ع) به مناسبت ایام زیارتی امام رضا(ع) نماهنگی با عنوان «دلتنگ مشهدم» را منتشر کرد.متن شعر این اثر به شرح زیر است:وقتی که دورم از تو درمونم فقط اشک بی تو زیارتنامه من، خط به خط اشکمیشه یک شب خوابم بیای، ای خوش‌ترین رویا من فکر حاجت نیستم از تو، تو رو می‌خوامهرشب با پای دل تا مشهد اومدم هرجای عالمم دلتنگ مشهدمدلتنگ مشهدم، دلتنگ مشهدممیشه نگاهم خیره به چشم‌های تو باشه وقتی که جون می‌دم، سرم رو پای تو باشهمی‌ترسم اون لحظه، توام کنارم باشی کاش وقتی که جون میدم، خودت بالای سرم باشبارون میشه برات، اشک‌های بی‌حدم هرجای عالمم دلتنگ مشهدمدلتنگ مشهدم، دلتنگ مشهدماین نماهنگ را اینجا ببینید:انتهای پیام/
به گزارش خبرنگار حج و زیارت خبرگزاری فارس، امامزادگان استان تهران پس از دستور ستاد ملی مبارزه با کرونا پس از ماه مبارک رمضان، بعد از حدود سه ماه تعطیلی به روی زائران باز شد.در ابتدا مقرر شد تا فقط فضای باز امامزاده‌ها باز باشد و تربتخانه و فضای مسقف بسته بماند، اما پس از مدتی بر اساس ابلاغیه سازمان اوقاف و امورخیریه در صورت صلاحدید متولی امامزاده‌ها، امکان بازگشایی تربتخانه نیز با رعایت نکات بهداشتی و ضدعفونی روزانه فراهم شد.روز گذشته نیز پس از اطلاعیه ستاد مبارزه با کرونا مبنی بر تعطیلی موقت مساجد و اجتماعات مذهبی، برخی تصور می‌کردند که امامزاده‌ها هم بسته می‌شوند، اما درهای امامزاده‌ها باز بود و زائران با داشتن ماسک به امامزاده‌ها مشرف شدند و ‌حتی نماز جماعت نه تنها در فضای باز بلکه در اطراف ضریح این اماکن مقدس برپا شد.تا اینکه شب گذشته بر اساس اطلاعیه‌ای از سوی سازمان اوقاف، برپایی نماز جماعت در امامزاده‌ها به مدت یک هفته ممنوع شد.بر همین اساس، از امروز تا دوم تیرماه در امامزاده‌ها هم‌نماز جماعت برپا نخواهد شد و از برگزاری اجتماعات و مراسم دعای توسل و‌ کمیل نیز جلوگیری به عمل می‌آید.انتهای پیام/
به گزارش خبرنگار قرآن و فعالیت‌های دینی خبرگزاری فارس امروز چهارشنبه ۲۳ ذی‌القعده برابر است با روز زیارتی امام رضا (ع) و درباره‌ ثواب زیارت امام رضا (ع) روایات فراوانی از ائمه اطهار (علیهم‌السلام) نقل شده که در ادامه به نقل این روایات می‌پردازیم:  ۱. پیامبر اکرم(صلی‌الله‌علیه‌وآله) فرمودند: «پاره‏‌اى از تن من در زمین خراسان مدفون خواهد شد که هیچ مؤمنی او را زیارت نمى‏‌کند، مگر آن‌که خدا بهشت را براى او واجب و بدنش را بر آتش حرام مى‏‌سازد».[۱]  ۲. امیرالمومنین(علیه‌السلام) فرمودند: «مردى از فرزندان من که نامش هم‌نام من، و نام پدرش نام پسر عمران، موسى (ع) است، در سرزمین خراسان از راه ظلم و به وسیله زهر کشته خواهد شد، آگاه باشید که هر کس او را در غربتش زیارت کند، خداى(عزوجل) گناهان گذشته و آینده او را بیامرزد، اگر چه آن گناهان همچون عدد ستارگان و شمار قطرات باران و برگ درختان باشد».[۲]  ۳. امام صادق(علیه‌السلام) فرمودند: «یکى از نوادگان من در زمین خراسان در شهرى به نام طوس کشته مى‏‌شود، هرکس که با شناخت حقّش، او را زیارت کند، من در روز قیامت او را به دست خود مى‏‌گیرم و داخل بهشت مى‏‌کنم، اگر چه از اهل معاصى کبیره باشد.راوى گفت: گفتم: فدایت شوم، شناخت حقّ او چیست؟ فرمود: این است که بداند او امامى است که اطاعتش واجب و غریب و شهید است؛ هرکس با شناخت حقّش او را زیارت کند، خداى(عزوجل) اجر هفتاد شهید از شهدائى که پیش روى رسول خدا(ص) در دفاع از او، از روى حقیقت به شهادت رسیده‏‌اند را به او عطا مى‏‌فرماید».[۳]  ۴. امام کاظم(علیه‌السلام) فرمودند: «به درستى که فرزندم على از روى ظلم و ستم با زهر کشته مى‏‌شود، و در کنار قبر هارون در طوس به خاک سپرده خواهد شد، هر کس او را زیارت کند، مانند فردى است که رسول خدا(ص) را زیارت کرده باشد».[۴]  ۵. امام رضا(علیه‌السلام) فرمودند: «کسى که مرا با دورى خانه‌‏ام زیارت کند، در روز قیامت در سه‏ مورد به سراغ او مى‏‌آیم تا او را از هول و هراس آن موارد نجات دهم: وقتى که نامه‏‌هاى اعمال از راست و چپ به پرواز درآیند؛ در کنار صراط و در کنار میزان».[۵] هم‌چنین فرمود: «هرکس در آن سرزمین غربت به زیارت من آید، من و پدرانم در روز قیامت شفعاى او باشیم، و هر کس‏ که ما شفیع او باشیم نجات خواهد یافت، و لو اینکه سنگینى بار گناهش به اندازه بار جنّ و انس باشد».[۶]  ۶. امام جواد(علیه‌السلام) فرمودند: «هرکس قبر و مزار پدرم در طوس را زیارت کند، خداوند گناهان گذشته او را خواهد آمرزید، و چون روز قیامت شود، روبه‏‌روى منبر سخنرانى رسول خدا (ص) براى وى مکانى را قرار دهند و او در آن مستقر شود تا خداوند حساب خلایق را رسیدگى کند و تمام شود».[۷]  ۷. امام هادی (علیه‌السلام) به جناب عبدالعظیم حسنی فرمودند: «أهل قم و أهل آبه آمرزیده شده‌اند، زیرا به زیارت جدّم رضا در طوس می‌روند. هر کس او را زیارت کند و در راه قطره بارانى به بدنش برسد، خداوند جسدش را بر آتش حرام گرداند».[۸]  در این نوشتار سعی کردیم که اهمیت زیارت امام رضا(علیه‌السلام) را از نظر هفت تن از معصومین (علیهم‌السلام) بیان کنیم. در ضمن این روایات به بخشی از پیامدهای زیارت آن حضرت نیز اشاره دارند.  پی‌نوشت [۱]. شیخ صدوق، من لا یحضره الفقیه، دفتر انتشارات اسلامى وابسته به جامعه مدرسین حوزه علمیه قم‏، چ۲، قم، ۱۴۱۳ق، ج۲، ص۵۸۵؛ شیخ صدوق، الامالی، کتابچی، چ۶، تهران، ۱۳۷۶ش، ص۶۲. [۲]. شیخ صدوق، من لا یحضره الفقیه، ج‏۲، ص۵۸۴؛ شیخ صدوق، الامالی، ص۱۱۹. [۳]. شیخ صدوق، من لا یحضره الفقیه، ج۲، ص۵۸۴؛ شیخ صدوق، الامالی، ص۱۲۱. [۴]. شیخ صدوق، عیون اخبار الرضا علیه السلام، نشر جهان، چ۱، تهران، ۱۳۷۸ق، ج۲، ص۲۶۰. [۵]. شیخ صدوق، من لا یحضره الفقیه، ج‏۲، ص: ۵۸۴؛ شیخ صدوق، الامالی، ص۱۲۱. [۶]. شیخ صدوق، الامالی، ص۶۱۱؛ عیون أخبار الرضا علیه السلام، ج‏۲، ص۲۶۳. [۷]. شیخ کلینی، الکافی، دارالکتب الإسلامیة، ج‏۴، ص۵۸۵؛ ابن قولویه، کامل الزیارات، دار المرتضویة، چ۱، نجف، ۱۳۵۶ش، ص۳۰۳. [۸]. شیخ صدوق، عیون اخبار الرضا علیه السلام، ج۲، ص۲۶۰انتهای پیام/
بهگزارش خبرنگار حج و زیارت خبرگزاری فارس، حرم امام حسین (ع) از ابتدای شیوع کرونا به روی زائران باز است و این روزها با وجود افزایش تعداد مبتلایان به کرونا، بسیاری از زائران به حرم سیدالشهدا (ع) مشرف می‌شوند.بر همین اساس، خادمان حرم امام حسین (ع) برای کنترل سلامت زوار و جلوگیری از ورود افراد مشکوک به کرونا اقدام به نصب دستگاه حرارتی کردند. دستگاه کنترل سلامت زائران در دو ورودی حرم امام حسین (ع) نصب شده و‌ به دلیل افزایش تعداد زائران، از ویژگی‌های این دستگاه، نشان دادن وضعیت سلامت بیش از ۱۰زائر به صورت همزمان است.با نصب این دستگاه حرارتی، خادمان حرم دیگر نیاز به سنجش سلامت زوار با دستگاه تب‌سنج و ارتباط مستقیم با زائران ندارند.
خبرگزاری فارس ـ حوزه مسجد و هیأت ـ امیرحسین کسائی: اسفندماه سال گذشته بود که مهمانی هرچند کوچک اما منحوس و خطرناک، فضای جهان و به تبع، کشور ما را تغییر داد. ویروسی که به مرور با گسترش روزافزون خود شهر به شهر مردم را درگیر کرد و برنامه‌ها و تجمعات مختلف را تحت تاثیر قرار داد.موج اول ویروس کرونا از اسفندماه در ایران آغاز شد و خردادماه با کاهش کشته‌ها و میزان ابتلای روزانه افراد به پایان رسید. برای این امر همراهی و همکاری گروه‌های جهادی با نیروهای کادر درمانی بسیار مهم و اثرگذار بود، به حدی که آمار تلفات ناشی از کرونا در مقطعی به حدود ۳۰ نفر هم حتی رسید.گروه‌های جهادی مساجد و هیأت‌ها در این مدت از ضدعفونی معابر و سطوح، تا تولید اقلام مختلف بهداشتی، حضور در کنار کادر درمانی به عنوان کمک بهیار، تغسیل اموات کرونایی، تولید آبمیوه و طبخ سوپ و ... را انجام دادند و بارهای اسیاسی را از دوش کادر درمان کشور به عنوان جهادگران خط مقدم برداشتند. این تلاش‌ها با پایان موج اول این بیماری و بعد از عید فطر با عدم نیاز مراکز درمانی و بیمارستان‌ها فروکش کرد.گروه‌های جهادی با راه‌اندازی قرارگاه نرجس خاتون با مجموعه‌های بهداشتی و درمانی کشور ارتباط داشتند و براساس اعلام نیاز این مراکز، ظرفیت‌های خود را برای تهیه و تولید اقلام بهداشتی و یا تولید سوپ و آبمیوه متمرکز می‌کردند اما با فروکش کردن بیماری کرونا و عدم نیاز مراکز درمانی و همچنین بازگشایی مراکز و کسب‌وکارهای مختلف که نشان از به ثبات رسیدن شرایط داشت، گروه‌های جهادی نیز فعالیت‌های خود را کم و کمتر کردند.در روزهای اخیر مجدداً تعداد جانباختگان ناشی از کرونا سه رقمی شده است و حتی در روز ۱۹ تیرماه رکورد درگذشتگان ناشی از این بیماری، به بیشترین رقم خود در این مدت یعنی عدد ۲۲۱ درگذشته نیز رسید. تعداد افراد مبتلا به این بیماری در ۲۴ ساعت نیز هر روز رقم نگران‌کننده‌ای را نشان می‌دهد که نشان از بی‌تفاوتی مردم نسبت به این بیماری و البته جای خالی تلاش‌های جهادی دارد.تاکید مجدد رهبر انقلاب به نهضت رشد و توسعه روحیه احسان در مبارزه با کرونامقام معظم رهبری در سخنرانی روز ۲۲ تیرماه خود در دیدار مجازی با نمایندگان مجلس یازدهم، گسترش مجدد بیماری کرونا و جان‌باختن روزانه تعداد زیادی از مبتلایان را حقیقتاً غم‌انگیز خواندند و با تجلیل چندین باره از خدمات درخشان و فداکاری‌های کادر‌های درمانی که بعضی از آن‌ها نیز در راه خدمت به مردم به بیماری مبتلا شدند و یا جان باختند، گفتند: با وجود این خدمات، بعضی افراد حتی کار ساده‌ای مثل ماسک زدن را انجام نمی‌دهند که من واقعاً از آن پرستاری که فداکارانه در حال ارائه خدمت است خجالت می‌کشم.حضرت آیت الله خامنه‌ای با اشاره به واقعیت تلخ دور شدن کشور از موفقیت اولیه در مقابله با کرونا، خطاب به همه دستگاه‌ها، گروه‌های خدمت‌رسان و آحاد مردم تأکید کردند: همه نقش خود را به بهترین وجه ایفا کنند تا در کوتاه‌مدت زنجیره سرایت را قطع کنیم و کشور را به ساحل نجات برسانیم.ایشان مشارکت گسترده مردم در نهضت خدمت مؤمنانه در آستانه ماه رمضان را بسیار با ارزش و گره‌گشا از زندگی قشر‌های ضعیف دانستند و افزودند: این نهضت تعاون و احسان باید رشد و توسعه پیدا کند و هرکس به هر شکل که می‌تواند کمک و مراقبت کند که کسی از نیازمندان از قلم نیفتد.اعلام آمادگی گروه‌های جهادی برای کمک به کادر درمانیمجتبی قره‌گزلو، مسئول هیأت حداث‌الحسین (ع) می‌گوید: گروه‌های جهادی همچون گذشته آماده کمک‌رسانی به روند درمان و مقابله با ویروس کرونا هستند، اما باتوجه به هماهنگی‌های صورت گرفته باید مراکز درمانی اعلام نیاز کنند تا ما مجدداً ظرفیت خود را بسیج کنیم. تولید اقلام بهداشتی و یا تولید آبمیوه و سوپ نیازمند اعلام نیاز مراکز درمانی است؛ زیرا محل مصرف آنها این مراکز هستند که تاکنون اعلامی در این خصوص صورت نگرفته است.اعلام نیاز مجدد مراکز درمانی به گروه‌های جهادیحجت‌الاسلام رضا کریمی، استاد حوزه معصومیه قم و مسئول قرارگاه جهادگران سلامت حضرت نرجس خاتون می‌گوید: با هماهنگی و بررسی وضعیت بیمارستان‌های محل بستری بیماران کرونایی در کشور، براساس اعلام کادر درمانی و مسئولان پزشکی نیازمند حضور مجدد جهادگران برای کمک به نیروهای درمانی هستیم.وی افزود: در موج دوم شیوع کرونا، متاسفانه بسیاری از نیروهای درمانی به این بیماری مبتلا شده‌اند و مراکز درمانی نیازمند نیروهای جهادگر هستند که تاکنون تعداد بسیاری از سوی این قرارگاه اعزام شده است اما نیازمند عزم جدی و تلاش مجدد گروه‌های جهادی و هیأت‌های مذهبی برای رفع این نیاز در سراسر کشور هستیم.کریمی گفت: در گام اول مقابله با این بیماری مساجد، هیأت‌ها و گروه‌های جهادی اقدام به تولید آبمیوه و طبخ سوپ داشتند که موجب کمک به بیماران و کادر درمانی و همچنین دلگرمی برای آنان بود، اما متاسفانه امروز کمتر شاهد این امر هستیم و گویی این قشر در غربت به سر می‌برند که باید به سرعت این گروه‌ها در این زمینه‌ها فعال شوند که بسیار هم مهم و مورد نیاز است.مسئول قرارگاه جهادگران سلامت حضرت نرجس خاتون خاطرنشان کرد: برای مقابله با این ویروس ضدعفونی و گندزدایی معابر و سطوح و حتی تولید ماسک، شیلد و گان کمتر مورد نیاز است و گروه‌های جهادی توان خود را باید صرف تأمین نیروی جهادی مورد نیاز در مراکز درمانی و همچنین تولید آبمیوه، سوپ و دیگر خوراکی‌های مغذی که در گذشته تأمین شد، کنند.نگاهی به تجربه ۳ ماهه گروه‌های جهادی علیه کرونامساجد و هیأت‌ها در قالب گروه‌های جهادی از ابتدای شیوع ویروس کرونا در اسفندماه توان و ظرفیت خود را برای کمک‌رسانی به مردم، بیماران و کادر درمانی بسیج کردند و با فرمان لغو تجمعات مختلف از سوی ستاد ملی مبارزه با کرونا، هیأت‌های مذهبی و سپس اماکن متبرکه و مساجد به پیروی از این تصمیم، ابتدا محدودیت‌هایی را برای حضور افراد در این اماکن پیش‌بینی کردند، اما نهایتاً درهای همه مراکز و اماکن متبرکه به روی زائران و ارادت‌ورزان بسته شد و ظریفت و برنامه‌های خود را به سمت خدمت‌رسانی سوق دادند.هیأت‌ها پیشگام در تعطیلی جلسات و تجمع‌هاهیأت‌های مذهبی را می‌توان اولین تجمعات دانست که در لبیک به توصیه‌های پزشکی و ستاد ملی مبارزه با کرونا پیشگام لغو جلسات بودند؛ به طوری که بعد از اعلام شیوع این ویروس در کشور، در اولین مناسبت یعنی سالروز شهادت امام‌‌هادی (ع) در روز ۸ اسفندماه، بسیاری از جلسات، لغو شد و به سمت برگزاری جلسات مجازی حرکت کرداعمال اولین محدودیت‌ها در مساجد کشورمرکز رسیدگی به امور مساجد تهران، ۱۰ اسفندماه طی اولین بیانیه کرونایی خود در خصوص فعالیت مساجد در آن زمان، با توجه به شیوع ویروس کرونا اعلام داشت: تنها مساجد برخوردار از امکانات بهداشتی، نماز جماعت برگزار خواهند کرد. این بیانیه و تصمیم در استان‌های دیگر کشور نیز به گونه‌های دیگر با نظر امامان جمعه اجرایی شد. در نهایت در روز ۲۸ اسفندماه تمام مساجد کشور در پی شیوع این بیماری نماز جماعت خود را تعطیل کردند.اعلام آمادگی جمعی از روحانیان و مداحان برای خدمت‌رسانی به مردم در نامه به وزیر بهداشتجمعی از طلاب و روحانیون حوزه‌های علمیه، هیأت‌های مذهبی، مجموعه‌های فرهنگی ـ تربیتی و پایگاه‌های بسیج شهر تهران ۱۱ اسفندماه در نامه‌ای خطاب به وزیر بهداشت نوشتند: نظر به شیوع گسترده بیماری کرونا آمادگی خود را به منظور مشارکت مردمی و خدمت‌رسانی اعلام می‌داریم.در پی این نامه قرارگاه جهادگران سلامت نرجس خاتون تشکیل شد تا گروه‌های جهادی و هیأت‌های مذهبی را هم‌راستا کند.حجت‌الاسلام رضا کریمی استاد حوزه معصومیه قم و مسئول قرارگاه جهادگران سلامت حضرت نرجس خاتون می‌گوید: این قرارگاه در گام اولیه فعالیت خود از ۱۷ مرکز درمانی و ۱۱ بیمارستان کشور سرکشی کرد تا نیازهای کادر درمانی را احصا کند و سپس با اعلام به مساجد، هیأت‌ها و کادر درمانی برای تولید اقلام بهداشتی مختلف مانند ماسک، گان و شلید و ... اقدام کردند.وی افزود: در قالب پویش جهاد دوزندگی در مجموع ۱۲۳ هزار ماسک، ۳۶۰۰ گان و ۲ هزار شلید و بسیاری از اقلام بهداشتی مورد نیاز را تولید کرد.کریمی تصریح کرد: با توجه به ارتباط این قرارگاه با مجموعه‌های درمانی، بحث اعزام نیروهای مردمی برای کمک به کادر درمان با هماهنگی این قرارگاه اجرایی شد. در این راستا ۷۴۱ نیروی داوطلب آموزش دیدند و در مجموع ۱۵ هزار و ۵۰۰ نفر شیفت در بیمارستان‌ها برای کمک به کادر درمان حضور پیدا کردند.مسئول قرارگاه جهادگران سلامت حضرت نرجس خاتون تصریح کرد: سرکشی از خانواده‌های اموات کرونایی یکی دیگر از فعالیت‌های این قرارگاه بود که ۱۵ گروه اعزامی شامل ۱۵ طلبه و ۱۵ زوج جهادی برای عرض تسلیت به خانه این اموات رفتند و ۱۰۰۰ تماس تلفنی نیز برای عرض تسلیت برقرار شد.فصل جدید فعالیت مساجد و هیأت‌هاسازمان تبلیغات اسلامی نیز از سوم اسفندماه، شورای مبارزه با ویروس کرونا را تشکیل داد که یکی از طرح‌های مصوب شده در آن، ایجاد پویش «به توان ما» برای خدمت‌رسانی در حوزه‌های مورد نیاز کشور بود. در این پویش تلاش شد با توجه به تعطیلی جلسات مذهبی در هیأت‌ها و همچنین مراسم‌هایی مشابه اعتکاف در مساجد، ‌هزینه‌های پیش‌بینی‌شده برای آن‌ها، به سمت رفع نیازهای کشور در زمینه تأمین کالاهای بهداشتی و مایحتاج محرومین سوق داده شود که در این راستا شورای هیأت‌های مذهبی کشور، استان‌ها و شهرستان‌ها، هیأت‌های رزمندگان اسلام و مجموعه‌های فرهنگی بسیاری پای کار آمدند و در قالب یک برنامه تلویزیونی نیز دو هفته در شبکه سوم سیما به ترویج این پویش پرداخته شد.ضدعفونی معابر و سطوح عمومی در گام اولجوانان در مساجد و هیأت‌ها با شیوع ویروس کرونا برای کمک‌رسانی به مردم و کادر درمانی کشور بسیج شدند. ابتدا با هماهنگی مسئولان وزارت بهداشت، جوانان مسجدی و هیأتی‌، ضدعفونی معابر و سطوح عمومی را برعهده گرفتند. در تهران هیأت حداث‌الحسین (ع) با راه‌اندازی ستاد مردمی مبارزه با کرونا و ایجاد یک شبکه مدون، هرشب با کمک دیگر هیأت‌ها، مساجد و گروه‌های جهادی، شهر را شست‌وشو می‌دادند.مجتبی قره‌گزلو، مداح و مسئول هیأت حداث الحسین (ع) در این خصوص می‌گوید: در ابتدای این امر، تنها هیأت حداث‌الحسین (ع) در منطقه شمیرانات تهران با هماهنگی‌های صورت گرفته با وزارت دفاع مایع ضدعفونی دریافت سطوح عمومی را ضدعفونی می‌کرد، اما به مرور با هماهنگی با پایگاه‌های بسیج و هیأت‌های مختلف در تمام مناطق ۲۲ گانه تهران، جوانان پای کار آمدند و شب‌ها به ضدعفونی پرداختند.وی افزود: پس از فعال شدن جوانان در شهر تهران، بسیج و هیأت‌ها در شهرستان‌های تهران نیز پای کار آمدند؛ به‌طوری که تمام استان تهران، شب‌ها ضدعفونی می‌شد که این امر موجب پاکسازی سطوح عمومی از وجود ویروس بود. شب‌ها حدود ۲ هزار و ۳۰۰ جوان هیأتی در گروه‌های مختلف با دریافت مواد مناسب به ضدعفونی مناطق مختلف استان تهران پرداختند.برای آشنایی با روند کار این جوانان این فیلم را مشاهده کنید:کمک مسجدی‌ها به در خانه ماندن مردمپیش از عید نوروز با شیوع روز افزون بیماری کرونا، توصیه مسئولین کشور به سمت در خانه ماندن مردم سوق پیدا کرد، ساعت کاری بسیاری از ادارات کاهش یافت، مشاغل بسیاری تعطیل شد و کارمندان نیز تا حد امکان به دورکاری پرداختند. در این میان تأمین مایحتاج روزانه از مسائل اساسی بود که به خصوص برای سالمندان باتوجه خطر بیشتر این بیماری برای این قشر، مهم و ضروری بود. جوانان بسیجی مساجد برای تأمین مایحتاج مردم وارد کار شدند.حجت‌الاسلام حجت‌الله ذاکر، معاون فرهنگی و اجتماعی مرکز رسیدگی به امور مساجد استان تهران در این خصوص می‌گوید: یکی از اقدامات خوبی که در این ایام توسط جوانان صورت گرفت، تهیه مایحتاج سالمندان و خانواده‌های دارای بیمار کرونایی بود که در این راستا ۴۰ هزار نوبت خرید برای این افراد صورت گرفت.بسیج حدود ۱۰ هزار روحانی برای کمک به بیماران و تغسیل امواتحجت‌الاسلام غلامرضا شفیع زاده، رئیس سازمان بسیج اساتید، طلاب و روحانیون کشور می‌گوید: مرحله اول تلاش‌های این قشر در حوزه کمک به بیماران در بیمارستان‌ها و نقاهتگاه‌ها بود که طلاب برای امید دادن، کمک به دعا و توسل و انجام آداب شرعی و گاهاً انجام برخی امور بهداشتی که نیروهای خدماتی بیمارستان‌ها، فرصت رسیدگی به آن را نداشتند، تلاش کردند. دومین حوزه فعالیتی طلاب، تغسیل و تجهیز اموات کرونایی بود. در ابتدای شیوع این بیماری به دلیل ناهماهنگی‌های لازم برخی از اموات بدون تغسیل به خاک سپرده شدند، اما بعد از فتوای مقام معظم رهبری در خصوص لزوم تغسیل و تجهیز این اموات، با هماهنگی مسئولان پزشکی، آرامستان‌ها و ... طلاب و روحانیون برای تغسیل اموات وارد عمل شدند.۱۰۰۰ شعبه استانی هیأت رزمندگان بسیج شدندروند تولید این اقلام از اسفندماه آغاز شد و در ایام تعطیلات نوروز هم ادامه داشت. علی اکبر مداحی، مدیر ستاد مرکزی هیأت رزمندگان اسلام با اشاره به راه‌اندازی پویش ملی «جهادگران سلامت» اظهار داشت: این پویش با هدف انجام فعالیت‌های متنوعی مانند ضدعفونی و گندزدایی معابر، اماکن عمومی، مساجد، بقاع متبرکه و … . همچنین توزیع اقلام بهداشتی و ضد عفونی به عموم مردم، تولید اقلام بهداشتی همانند ماسک، لباس یکسره یکبار مصرف و ... طراحی شد که در مجموع  ۱۰۰۰ شعبه استانی هیأت رزمندگان، برای اجرای پویش، این شعب فعال شدند.کمک ۱۷ میلیاردی هیأتی‌ها برای مبارزه با کروناحجت‌الاسلام مجید باباخانی، مدیرکل تشکل‌های دینی سازمان تبلیغات اسلامی نیز گفت: تا روز نهم فروردین‌ماه در قالب پویش «به توان ما»، اقلام مختلف اعم از بهداشتی، شامل ماسک، دستکش و مایع ضدعفونی و اقلام غذایی مجموعاً به ارزش ۱۷ میلیارد و ۱۶۵ میلیون و ۱۳۰ هزار تومان به دست مردم رسید که برای این امر ۶ هزار و ۹۶۲ تشکل فرهنگی و هیأت مذهبی مشارکت داشتند.بیش از ۱۶۰ هزار هیأتی پای کار خدمت‌رسانی به مردموی ادامه داد: در این بازه زمانی ۶۳۴ موکب سلامت برای خدمت‌رسانی به مردم از سوی هیأت‌های مذهبی برپا شد و ۱۶۰ هزار و ۴۹۷ نفر که عموماً از هیأتی‌های کشور بودند نیز در بخش عملیاتی این پویش خدمت‌رسانی کردند.تولید ۱۱ میلیون ماسک توسط مساجد تهرانحجت‌الاسلام ذاکر معاون فرهنگی و اجتماعی مرکز رسیدگی به امور مساجد استان تهران نیز در خصوص فعالیت‌های مساجد تهران می‌گوید: براساس گزارش‌های رسیده از ۹۶۶ مسجد استان تهران، مسجدی‌ها ۱۱ میلیون ماسک و بیش از ۲ میلیون گان تولید کردند و یک میلیون و ۵۵۰ هزار اقلام بهداشتی و یک میلیون دستکش نیز میان نیازمندان توزیع کردند.ذاکر با اشاره به اینکه مسجدی‌های تهران در طول این ایام بیش از ۲۳ هزار نوبت به ضدعفونی معابر و سطوح عمومی پرداختند، تصریح کرد: مساجد ۳۵۰ ایستگاه سلامت برای کمک‌رسانی به مردم و توزیع اقلام بهداشتی ایجاد کردند.تولید آبمیوه و طبخ سوپ در هیأت‌ها و مساجدبسیاری از مساجد و هیأت‌های کشور برای کمک به کادر درمانی بیمارستان‌ها و بهبود حال بیماران کرونایی، اقدام به طبخ سوپ و تولید آبمیوه طبیعی در سراسر کشور کردند.ذاکر در این خصوص می‌گوید: در ایام کرونا مسجدی‌ها بیش از ۵ میلیون لیتر آبمیوه برای کادر درمانی و بیماران تولید و توزیع کردند.این رقم جدای از میلیون‌ها لیتر آبمیوه طبیعی است که توسط هیأتی‌ها تولید و در بیمارستان‌های مختلف کشور توزیع شد.تقدیر مقام معظم رهبری از گروه‌های جهادیمقام معظم رهبری در پیام نوروزی خود به مناسبت آغاز سال ۹۹ در خصوص فعالیت گروه‌های جهادی در مقابله با ویروس کرونا فرمودند: «در قضیّه‌ این بیماری اخیر، [یعنی] کرونا، فداکاری‌ها به قدری چشمگیر بود که افرادی را که در خارج از این کشور هم هستند به تحسین وادار کرد؛ در درجه اوّل مجموعه‌های درمانی؛ پزشکان، پرستاران، بهیاران، مدیران، کارکنان حول و حوش بیمارستان‌ها. در کنار این‌ها مجموعه‌های مردمی داوطلب، دانشجویان، طلّاب، بسیجی‌ها و عناصر گوناگون که رفتند در خدمت درمان و پرستاری از این بیماران قرار گرفتند، به یاری درمان‌کنندگان رفتند؛ همه‌ اینها مایه‌ی عزّت و آبرو است. مجموعه‌های پشتیبانی، کسانی که کارخانه‌های خودشان را، حتّی بعضی خانه‌های خودشان را در اختیار تولید وسایل و امکانات مورد نیاز مثل دستکش یا فرض کنید که ماسک و از این قبیل برای بیماران یا برای عامّهی مردم، آحاد مردم قرار دادند. مجموعه‌های خدماتی، مثل آن کسانی که رفتند درون خیابان‌ها برای ضدّعفونی کردنِ خیابان یا حتّی نقاطی که مردم به آن‌ها مراجعه می‌کنند. یا مجموعه‌هایی مثل جوان‌هایی که تصمیم گرفتند به افراد مسن کمک کنند، درِ خانه‌های آن‌ها بروند، خریدهای آن‌ها را انجام بدهند. یا آن‌هایی که اجناسی را تهیه کردند، مجّانی به مردم دادند؛ دستکش مجانی، ماسک مجانی. بعضی به کسبه‌ مشکل‌دار کمک کردند؛ اجاره نگرفتند، طلبکاری‌های خودشان را به تأخیر انداختند و از این قبیل خدماتی که انجام گرفت. این‌ها آن زیبایی‌هایی است که در خلال حوادث سخت خودش را نشان می‌دهد؛ ... من قلباً و صمیمانه از همه آن کسانی که اشاره کردم و نام بردم تشکّر می‌کنم و مژده می‌دهم که پاداش الهی در انتظار آن‌ها است؛ چه پاداش دنیوی و چه پاداش اخروی.»این تقدیر روح و جان دوباره‌ای به جهادی‌ها بخشید و موجب شد تا موج جدیدی از جوانان به سمت کمک به فعالیت‌های جهادی حرکت کنند و برنامه‌های خود را با قوت بیشتری ادامه دهند. همچنین کمک‌های مردمی برای اجرای این فعالیت‌ها نیز بیش از پیش شد.نیمه شعبان متفاوت هیأتی‌هاشب نیمه شعبان، همیشه در کشور حال‌ و هوای خاصی داشت. خیابان‌ها آذین‌بندی و ایستگاه‌های صلواتی بسیاری راه‌اندازی می‌شد، اما امسال با وجود کرونا، این مهمان ناخوانده، مردم به خانه‌نشینی توصیه شده بودند. پس تمام برنامه‌های آذین‌بندی و ایستگاه‌های صلواتی لغو شده بود اما هیأتی‌ها تلاش کردند این بار جشن خود را با توزیع اقلام بهداشتی رایگان در سطح شهر و همچنین توزیع اقلام و بسته‌های غذایی میان نیازمندان برپا کنند.توصیه رهبری به رزمایش همدلی، همگان را به میدان آوردمقام معظم رهبری در سخنرانی خود به مناسبت میلاد امام زمان (عج) که به صورت پخش زنده از رسانه ملی انجام شد، باتوجه به شیوع ویروس کرونا و مشکلات ناشی از آن برای معیشت و کسب‌وکار اقشار مختلف، همگان به خصوص گروه‌های جهادی را به رزمایش مواسات و کمک مومنانه در آستانه ماه مبارک رمضان دعوت کردند. این دعوت شور دوباره‌ای میان مساجد، هیأت‌ها و گروه‌های جهادی انداخت و در مجموع طی سه نوبت (ابتدای ماه رمضان، روز میلاد امام حسن (ع) و روز عید فطر) برای کمک به اقشار آسیب‌دیده از این بیماری کمک کردند.رزمایش همدلی در دو قالب توزیع بسته‌های ارزق و طبخ و توزیع غذای گرم برای وعده‌های سحر و افطار نیازمندان طراحی شد.هزینه افطار مساجد تهران به ۲۵ هزار نیازمند رسیدحجت‌الاسلام حجت‌الله ذاکر، معاون فرهنگی و اجتماعی مرکز رسیدگی به امور مساجد در این خصوص می‌گوید: مسجدی‌ها در قالب رزمایش همدلی دو پویش «هرمسجد یک قربانی» و «هر مسجد ۱۰۰ خانوار» را اجرایی کردند که در این راستا هزینه افطار هرساله مساجد به ۲۵ هزار نیازمند اختصاص یافت. همچنین ۲۵۰۰ قربانی نیز از سوی مساجد انجام و گوشت حاصل میان نیازمندان توزیع شد.هیأتی‌ها بیش از ۶ میلیون سبد ارزاق میان نیازمندان توزیع کردندیوسف ارجونی، مسئول سازمان بسیج مداحان کشور نیز می‌گوید: هیأت‌های مذهبی در قالب رزمایش همدلی ۶ میلیون و ۴۸۰ هزار بسته معیشتی در بین نیازمندان توزیع کرده‌اند و علاوه برآن ۷۷۱ میلیون تومان نیز جمع‌آوری و در میان بخش دیگری از نیازمندان تقسیم کردند.توزیع ۱۱۸ هزار پرس غذای گرم به همت مسجدی‌ها میان نیازمندانحجت‌الاسلام حبیب رضا ارزانی، مشاور وزیر و رئیس ستاد هماهنگی کانون‌های فرهنگی هنری مساجد کشور نیز می‌گوید: همزمان با فرا رسیدن سالروز ولادت امام حسن مجتبی (ع) و در راستای اجرای طرح ملی راهکار در لبیک به منویات مقام معظم رهبری، ۱۱۸ هزار پرس غذای گرم به همت کانون‌های فرهنگی هنری مساجد استان تهران میان نیازمندان توزیع شد.همچنین مساجد تهران، در این ایام ۲۸۵ هزار بسته معیشتی، ۴۹ رأس گوساله، ۲۲۱۵ رأس گوسفند و ۱۷ هزار مرغ ذبح و میان نیازمندان توزیع کردند.رزمایش همدلی هیأتی‌ها با ۲۶۳ میلیارد تومانهادی شعبانی مسئول دفتر خدمات اجتماعی جامعه ایمانی مشعر با ارائه گزارشی از فعالیت هیأتی‌ها در قالب رزمایش همدلی می‌گوید: در مجموع هزار و ۶۶ هیأت‌مذهبی در قالب پویش علی یاوران، ۳۴ میلیون و ۵۹۲ هزار وعده غذایی به ارزش ۲۶۳ میلیارد و ۱۵۲ میلیون و ۷۱۵ هزار تومان را طی ماه مبارک رمضان میان نیازمندان توزیع کردند، که البته بیشتر این وعده‌ها با حمایت خیرین هیأتی تأمین شده و بخش دیگری از این کمک‌ها با حمایت سپاه پاسداران، ستاد اجرایی فرمان امام، بنیاد مستضعفان و برخی دیگر از مجموعه‌های خدمات‌رسان تأمین شد.هیأتی‌ که همچنان ماسک می‌دوزدالبته هنوز هم بعد از عید فطر برخی از گروه های جهادی فعالیت خود را عاشقانه و داوطلبانه ادامه داده‌اند. یکی از این مجموعه‌ها، هیأت مکتب‌العباس (ع) در منطقه عبدل‌آباد تهران است که عظیم محمودی مسئول آن می‌گوید: در این هیأت در مجموع از سوم فروردین‌ماه تا عید فطر ۸۰ هزار گان تولید شد که به تمام استان‌های کشور و در مجموع ۳۶۰ بیمارستان ارسال شد. بعد از عید فطر نیز کار را تعطیل نکردیم و به تولید ماسک مشغول هستیم و روزانه ۷ هزار ماسک تولید می‌کنیم و به صورت رایگان مقابل ایستگاه‌های مترو توزیع می‌کنیم و در صورت نیاز به مدارس، حوزه‌های علمیه، مساجد و هیأت‌های مذهبی ارائه می‌کنیم.موفقیت کشور در مقابله با موج اول ویروس کرونا نشان داد که یاری و همراهی مردم، گروه‌های جهادی و ظرفیت‌های خدماتی با کادر درمانی مهم و اثرگذار است و اگر در شیوع مجدد این بیماری هم دوباره مردم همراهی کنند و گروه‌های جهادی پای کار بیایند، به حول قوه الهی می‌توانیم کرونا را شکست دهیم.انتهای پیام/
خبرگزاری فارس- گروه قرآن و فعالیت‌های دینی: پیامبر (ص) می‌فرمایند: «مَن اَرادَ عِلمَ الاَوَّلینَ وَالآخَرینَ، فَلیُثَوِّرِ القُرآنَ» هرکه علم اولین و آخرین را می‌خواهد، باید آن را در قرآن بجوید. (کنزل العمال ج۱ ص۵۴۸)در ادامه تلاوت ترتیل صفحه ۴۲۱ قرآن شامل آیات ۲۳ تا ۳۰ سوره مبارکه احزاب باصدای مرحوم تقدیم می‌شود.انتهای پیام/
به گزارش خبرنگار حج و زیارت خبرگزاری فارس، تولیت امامزاده صالح (ع) بعد از ۱۰ سال تغییر کرد و با حکمی از سوی حجت‌الاسلام خاموشی، رئیس سازمان اوقاف و امور خیریه، حجت‌الاسلام «احسان بی‌آزار تهرانی» به عنوان متولی آستان امامزاده صالح (ع) تهران منصوب شد.پیش از این حجت‌الاسلام عبدالعلی گواهی، متولی آستان امامزاده صالح (ع) بود. وی از سال ۸۹ تاکنون در امامزاده صالح (ع) خدمت می‌کرد.به گزارش فارس، امامزاده صالح (ع) از زیارتگاه‌های شاخص شمال تهران به شمار می‌رود که در ایام مناسبتی میزبان زائران بسیاری است. بنای این مکان مقدس قبل از پیروزی انقلاب در فهرست آثار ملی ایران قرار گرفته است.افرادی همچون حجت‌الاسلام رئیسی، حجت‌الاسلام خاموشی و علی اکبر ولایتی، اعضای هیأت امنای امامزاده صالح (ع) هستند.انتهای پیام/
به گزارش خبرگزاری فارس، مرکز رسیدگی به امور مساجد در پی ابلاغیه ستاد ملی مدیریت بیماری کرونا مبنی بر تعطیلی یک هفته‌ای مساجد کلان شهر تهران، پیامی برای ائمه جماعات استان تهران صادر کرد که در ادامه می‌آید:باسمه‌تعالیائمه محترم جماعات استان تهرانسلام علیکمبا احترام، به استحضار می‌رسانیم براساس ابلاغیه ستاد ملی مدیریت بیماری کرونا، محدودیت‌های جدید، صرفاً مربوط به مساجد کلان شهر تهران و شهرهای قرمز استان است. لذا فعالیت مساجد در سایر شهرها کما فی السابق ادامه خواهد داشت و در تهران هم ظرف یک هفته پیش رو، مساجد، بدون برگزاری نماز جماعت، در هر سه نوبت باز و با حضور امام جماعت در خدمت مؤمنین خواهند بود.لازم به ذکر است که گفت‌وگو با مسئولان مرتبط وزارت بهداشت و وزارت کشور برای رفع ابهامات و شفاف کردن شرایط ادامه فعالیت مساجد ادامه دارد و نتایج حاصل متعاقباً اطلاع‌رسانی خواهد شد.انتهای پیام/
به گزارش خبرنگار حوزه مسجد و هیأت خبرگزاری فارس، دومین جلسه پرسش و پاسخ حجت‌الاسلام ناصر رفیعی استاد حوزه و دانشگاه با جوانان شب گذشته دوشنبه ۲۳ تیرماه برگزار و به صورت زنده در فضای مجازی پخش شد.حجت‌الاسلام ناصر رفیعی در ابتدای این دیدار در خصوص دین، ضرورت و نشانه‌های دینداری اظهار داشت: زمانی که حضرت آدم برروی کره زمین آمد، خداوند به او فرمود از بین دین، عقل و حیا یکی را انتخاب کن. قاعدتاً او باید دین را انتخاب می‌کرد اما بعد از تأملی عقل را انتخاب کرد. خداوند به او فرمود آن دو دیگر نیز پس هست زیرا با عقل هستند.وی با اشاره به اینکه مبنای دین براساس عقل‌گرایی است، تصریح کرد: آیت‌الله مطهری می‌گوید: معنای تعریف عام دین، باور به این است که از جایی آمدیم و به جایی می‌رویم. قرآن کریم در این خصوص می‌فرماید: «فَأَقِمْ وَجْهَکَ لِلدِّینِ حَنِیفًا ۚ فِطْرَتَ اللَّهِ الَّتِی فَطَرَ النَّاسَ عَلَیْهَا؛ پس روی خود را متوجّه آیین خالص پروردگار کن! این فطرتی است که خداوند، انسانها را بر آن آفریده»فیلم کامل این سخنان را اینجا بشنوید:حجت‌الاسلام رفیعی در پاسخ به سوالی مبنی بر اینکه آیا ظاهر فرد دیندار، نشانه تکامل اوست؟ اظهارداشت: این استقرا درست نیست. آیا تمام دین‌‌داران بداخلاق هستند؟ آیا تمام بی‌دین‌ها خوش اخلاق هستند؟ قطعا خیر.وی با طرح مثالی گفت: زمانی فردی بنا داشت نام فرزند خود را زینب بگذارد، بعد گفت این کار را نمی‌کنم زیرا تمام زینب‌ها سِتم‌کِش هستند. به او گفتم بیا ۵۰ زینب به تو معرفی کنم که بهترین زندگی را دارند و ۵۰ نفر با فلان اسم را هم معرفی کنم که بیماری و سرطان دارند لذا نباید این تصورها را داشت.رفیعی با بیان اینکه برخی از دین‌داران بداخلاق هستند و برخی از بی‌دین‌ها، اخلاق را رعایت می‌کنند، تصریح کرد: قطعا ما دین‌دارانی داریم که بسیار متخلق هستند و بی‌دین‌هایی را هم داریم که اصلا مراعات نمی‌کنند. در مجموع اسلام به ذات خود ندارد عیبی، هر عیب که هست از مسلمانی ماست.این استاد حوزه و دانشگاه گفت: دین به معنای صداقت و امانت است. امام صادق(ع) می‌فرماید در دین‌داری به رکوع و سجود افراد توجه نکنید بلکه به صداقت و امانت آن‌ها نگاه کنید. دین به معنای حیا، اقتصاد سالم، احترام و تکریم است که شاید برروی فردی بگذاریم نمره‌اش ۵ شود، این به معنای آن است که او ۹۵ نمره کم دارد نه اینکه دین‌داری مشکل دارد.وی ادامه داد: اگر منظور شما این است که چون برخی از دین‌داران بداخلاق هستند باید دین را حذف کنیم، این نگاه اشتباه است و باید مسلمانان را اصلاح کنیم.پاسخ این سوال را اینجا ببینید:انتهای پیام/
به گزارش خبرنگار قرآن و فعالیت‌های دینی خبرگزاری شحات محمد انور قاری نامدار جهان اسلام متولد ۱۹۵۰ و درگذشته سال ۲۰۰۷ میلادی کشور مصر است.در این گزارش تلاوتی زیبا و شنیدنی از این استاد فقید شامل آیاتی از سور‌ه‌های نساء، قصار سور، حمد و بقره تقدیم می‌شود.انتهای پیام/
به گزارش خبرنگار سایت افغانستان خبرگزاری فارس، «سید اسحاق شجاعی» روزنامه‌‌نگار و نویسنده افغانستانی، طی یادداشتی اختصاصی به بررسی زندگینامه علامه شهید سیّد اسماعیل بلخی پرداخت.در این یادداشت آمده است: زندگی کوتاه علامه بلخی را  به چهار دوره می‌توان تقسیم کرد: 1- از تولد تا پایان تحصیلات؛ 2- مبارزات سیاسی و اجتماعی پیش از زندان؛ 3- دوره زندان؛ 4- پس از رهایی از زندان.ما جان به فنا دادیم تا زنده شما باشیددر خاک مزار ما دایم به دعا باشیدالف) تولد و تحصیلاتعلامه سید اسماعیل بلخی در سال 1299 خورشیدی در روستای سرپل از شهرستان بلخاب چشم به جهان گشود. در مورد سال تولد بلخی اندکی باید درنگ کنیم؛ زیرا برخی از نویسند‌گان سال تولد او را 1295 و برخی94  یا  96 کمتر و زیادتر نوشته‌اند.به استناد به دو منبع، با قاطعیت می‌توان گفت سال تولد سید اسماعیل 1299 خورشیدی می‌باشد. منبع اول شناسنامه بلخی است. این شناسنامه سند معتبر در مورد نام، نام پدر و سال تولد بلخی است.نام ایشان در شناسنامه سید اسماعیل بلخی، نام پدرش سید محمد و نام جدش سید سلیم‌شاه آمده است. شناسنامه در سال 1344خورشیدی صادر شده و سن علامه در آن 45 درج شده است.منبع دوم؛ نقل از مرحوم همسر بلخی است. در آن زمان که بنده کتاب «ستاره شب دیجور» را کار می‌کردم، چندین جلسه چند ساعتی با همسر و فرزندان بلخی؛ بانوان خدیجه و صدیقه بلخی نشستم. در این جلسات، چند بار همسرشان از زبان علامه گفت: بلخی متولد سال 1299 شمسی بودند.خانواده دین و دانشخانواده علامه بلخی از خانواده‌های معروف بلخاب و شمال کشور بود. پدرش سید محمد از عالمان دینی منطقه بود. آیت الله سیّد حیدر نجفی شمشیری، ماما/ دایی علامه از عالمان معروف کشور بود. در نجف درس خوانده بود و شاگرد استاد المجتهدین آخوند خراسانی و با عالمانی بزرگی چون آیت الله سیّد ابوالحسن اصفهانی، آیت الله نائینی و میرزای شیرازی هم‌درس و هم‌دوره بود. شمشیری در شجاعت ضرب المثل بود، ریش خود را به رنگ سرخ خضاب می کرد و دایم یک شمشیر در گردن می‌آویخت. در جنگ‌های سقوی نیز یکی از نقش‌آفرینان حوادث نظامی و سیاسی بود.سادات بلخاب فرزندان میر سیّد علی ولی هستند. این سیّد عالم و عارف در قسمت غربی دره بلخاب مدفون است؛ امّا یکی از پسرانش به نام میر سیّد مراد در بخش شرقی دره بلخاب دفن است. علامه بلخی از نسل میر سیّد مراد است.برخی از سادات میر سیّد مراد طبع شعری دارند که می‌توان از سیّد قاسم خواجه جدّ مادری بلخی و سیّد علی احمد کربلای نام برد که از نزدیکان بلخی می‌باشد. به نظر می‌رسد بلخی قریحه شعری را ارثی از گذشتگان خود داشته است.سیّد اسماعیل تنها یک و نیم سال در آغوش گرم مادر بود؛ پس از آن مادرش او و این دنیا را ترک کرد. سیّد محمد برای او هم پدری کرد و هم مادری.سفر علمی و دینیخانواده سیّد محمد در حدود سال 1305خورشیدی بلخاب را به قصد ایران و شهر مشهد ترک کرد. این کاروان چهار نفر بودند؛ سیّد محمد با دو پسرش؛ سیّد ابراهیم و سیّد اسماعیل و دخترش رقیه.مهاجرت به حوزه‌های علمیه نجف و مشهد پیش از آن در بلخاب و منطقه ناشناخته نبود؛ شمشیری دایی علامه، آیت الله سیّد حسین عالم و سیّد محمد معروف به آقای دهنه از بزرگان علمی و دینی، پیش از آن در حوزه علمیه مشهد و نجف درس خوانده و بازگشته بودند.سیّد محمد خود از عالمان منطقه بود و ارزش سواد و دانش را می‌دانست و با حوزه‌های علمیه هم آشنایی داشت. معلوم است که انگیزه او از این کوچ و تحمل رنج سفر رساندن فرزندانش به حوزه علمیه بوده است.سیّد محمد و پسرانش در مدرسه علمیه بالاسر در جوار حرم امام علی بن موسی الرضا (ع) ساکن می‌شوند و درس و بحث را شروع می‌کنند.چیزی نمی‌گذرد که پسر بزرگ‌تر سیّد محمد؛ یعنی سیّد ابراهیم دعوت حق را لبیک می‌گوید؛ اما سیّد اسماعیل بیش از انتظار برای کسب دانش تلاش می‌کند. در نزد بزرگ‌ترین استادان حوزه زانوی شاگردی می‌زند.گویند که او یکی از مشتریان دایمی کتابخانه آستان مقدس رضوی بوده است. این‌که چه مطالعه می‌کرده، از سخنرانی‌ها و شعرهای علامه بلخی آشکار است که او آثار مولانا، سنایی غزنوی، سعدی، حافظ، فردوسی، اقبال لاهوری و ... هم‌چنین فلسفه و تاریخ اسلام را خوانده و مجذوب اندیشه‌های این بزرگان بوده است. از آثار و اشعار آنان در سخنرانی‌ها و اشعار خود فراوان استفاده نیز می‌کرد.ب) آغاز مبارزات سیاسی و اجتماعیحضور در وطندر پی قیام مردم مشهد بر ضد رضا خان در مسجد جامع گوهرشاد و سخت‌گیری دولت به علما و حوزه‌های علمیه، علامه سیّد اسماعیل بلخی در سال1314 شمسی وارد افغانستان و در شهر هرات ماندگار می‌‌شود و فعالیت‌های فرهنگی و دینی خود را در این شهر آغاز می‌کند. علامه بلخی تا سال 1324؛ حدود ده سال در هرات می‌ماند. فهرست فعالیت‌های بلخی در هرات به این قرار است:ادامه درس و بحث و مطالعات؛ در آن زمان عالمان با سوادی در هرات بودند که بلخی از آن‌ها استفاده علمی می‌کند؛ از جمله علامه شیخ محمدطاهر قندهاری که به علت تعصبات و توطئه‌های متعصبانه قندهار را ترک و در هرات ساکن بود. بلخی هم درس می‌خواند و هم مطالعات خود را در موضوعات عرفان، تاریخ، فلسفه ادامه می‌دهد.سخنرانی و روضه‌خوانی به مناسبت‌های محرم و ... و غرق شدن در اقیانوس مردم؛نوشتن دو کتاب به نام‌های «زنبیل بلخی» و «فلسفة الاحکام» نسخه‌های دست‌نویس این کتاب‌ها موجود است.سفرها؛ دو سال پس از حضور در هرات، همراه پدر و از مسیر  بندر کراچی به نجف می‌رود؛ زیارت و بازدید از حوزه علمیه نجف و سخنرانی در جمع علما و طلبه‌ها. در بازگشت به وطن، سفر داخلی را آغاز می‌کند؛ قندهار، کابل، شمال و مناطق مرکزی هزار‌ه‌جات. پس از این سفرها، دولت او را از هرات ممنوع الخروج می‌کند و زیرنظر می‌گیرد.برداشتن گام‌های اصلاحی؛ از جمله اقدام برای اصلاح منبرها و روضه‌ها و سخنرانی‌های عمومی و پاک کردن آن‌ها از خرافات و مستند و معقول کردن آن‌ها؛ مبارزه برای اصلاح قانون انتخابات مجلس شورای ملی، با هدف آزادی کاندید شدن و آزادی رأی دادن.ایجاد تشکیلات سیاسی؛ یکی از فصل‌های مبهم زندگی علامه بلخی، ایجاد تشکیلات سیاسی و بنیادگذاری احزاب می‌باشد. با این‌هم بنده خود از زبان چند تن از شخصیت‌های هم‌دوره بلخی شنیده‌ام که او در هرات «حزب ارشاد اسلامی» را بنیاد نهاده و این حزب ماهیت سیاسی و فرهنگی داشته است.مسافر شاه اولیابا تشدید فعالیت‌های سیاسی و اجتماعی بلخی در هرات و دخالت او در مسایل سیاسی کشور، حکومت به او اجازه می‌دهد که از هرات برود. او در سال 1324 به مزارشریف می‌رود.بلخی تا سال 1327 در بلخ به فعالیت اجتماعی، دینی و سیاسی مشغول می‌شود. دوستی با خواجه محمدنعیم زوری قومندان امنیه ولایت بلخ و قومندان امنیه سابق کابل یکی از نتایج حضور در مزارشریف است. همراهی خواجه محمدنعیم، انگیزه بلخی را برای مبارزه تقویت می‌کند و او را در مبارزه‌اش و حتی در پیروزی‌اش جدی‌تر و امیدوارتر می‌کند. این همراهی، انگیزة بلخی را برای رفتن به کابل تشدید می‌کند.کابل، پایان سفربلخی به کابل می‌رود؛ امّا فعالیت‌های بلخی در هرات، دستگاه حکومت را برضد او تحریک کرده است، فعالیت‌های او در مزارشریف زیر نظر بوده و حالا او به کابل، بیخ گوش حکومت رفته است. گفته شده بلخی را بازداشت می‌کنند و سه شبانه روز در صدارت نگه‌می‌دارند. با وساطت شهید میرعلی‌اصغر شعاع و مشروط به این‌که در امور سیاسی کشور دخالت نکند، بلخی رها می‌شود.بلخی در کابل، خواب و خوراک و آرامش ندارد، شاهدان می‌گویند بلخی دایم در تلاش بود؛ انگار او یک کار بزرگ را در دست انجام داشت. بلخی در فرصت دو سالة کابل، به دو نوع فعالیت می‌پرداخت؛ فعالیتی در ظاهر و فعالیتی در نهان.او در مساجد و حسینیه‌های سراسر کابل سخنرانی می‌کرد و گاهی می‌شد که روز سه تا چهار سخنرانی داشت؛ نوع سخنرانی‌های بلخی با سخنرانی‌های دیگران تفاوت داشت؛ بلخی به پند و اندرزهای اخلاقی، بیان احکام، داستان پیامبران و ... بسنده نمی‌کرد؛ او از هرموضوعی به سیاست و اداره کشور گریز می‌زد و هدفش آگاه و بیدار کردن مردم بود. مردمی را که حاکمیت طی صدها سال و با هزینه‌های بسیار در خواب کرده بود، بلخی می‌خواست در کمترین زمان ممکن بیدار کند.بلخی با قشرهای مختلف مردم در تماس بود؛ در کوچه و خیابان و مدرسه و مسجد. چیزی که برای بلخی هیچ اهمیتی نداشت این‌که این مردم از کدام قوم و کدام مذهب بودند.اما بلخی در خفا مشغول کار دیگری هم بود؛ کاری از جنس سیاست و طرح‌ریزی یک قیام بزرگ. بلخی به همراه خواجه محمدنعیم زوری و ابراهیم خان گاوسوار، جمعی، از قشرهای مؤثر جامعه و از اقوام و مذاهب مختلف گرد آورده بود. کار این جمع در جلسات سرّی، زمینه‌سازی برای سرنگونی حکومت فاسد مستبد خاندانی بود. برای این کار نظامیان را جذب می‌کردند، سلاح تهیه می‌کردند، موافقت افراد با نفوذ را می‌گرفتند و ...هنگامه قیامقرار بود در نوروز 1329 خورشیدی کار و پیکارشان به ثمر نشیند. شاه در خارج از کشور بود. طرح این بود که درروز نوروز و در مراسم میله گل سرخ، صدر اعظم کشته و برخی مقامات سیاسی و نظامی دستگیر و با مارش نیروهای مردمی و نظامی همآهنگ شده، قیام به پیروزی برسد و هم‌زمان هواداران و اعضای قیام در سراسر کشور آن‌ها را همراهی و در سرنگونی حکومت‌های محلی اقدام کنند.غافل از این‌که کسی به نام گل‌جان وردک؛ جاسوس دولتی در داخل گروه نفوذ کرده و گزارشات را به دولت رسانده است. صبح روز نوروز که همه برنامه‌ها برای قیام آماده بود، ناگهان نیروهای امنیتی از راه رسیدند و اعضای اصلی قیام را بازداشت کردند. دوازده تن از اعضای اصلی نهضت با رهبری آن بلخی به زندان افتادند و نزدیک به 15 سال در سیاه‌چال‌های زندان رژیم ستم‌شاهی زجر دیدند و شکنجه شدند.ج) ستاره شب دیجوربلخی با یاران خود نزدیک به 15 سال در زندان بدترین شرایط و شکنجه‌های روحی و جسمی را تحمل کرد؛ دشمن می‌خواست بلخی را بشکند، بترساند و تسلیم خواسته‌های خود کند؛ امّا نتیجه برعکس شد؛ یعنی بلخی نه تنها نترسید و تسلیم نشد؛ بلکه زندان برای روح حماسی او دانشگاه شد. زندان کوره‌ای بود که بلخی در آن آبدیده و پخته شده بود.آزادترین زندانی!مهم‌ترین برنامه‌های بلخی در این زندان از این قرار است:ارتباط با بیرون از زندان؛ بلخی در زندان نه تنها از کار خود پشیمان نشد؛ بلکه در تحقق بخشیدن به هدف خود مصمم‌تر و محکم‌تر گردید؛ چنان‌که در بازجویی‌ها به صراحت گفت که می‌خواستم نظام استبدادی قومی را سرنگون کرده نظام مردمی ایجاد کنم. مسوولیت قیام را به عهده گرفت.او متنی را نوشت و تحویل بازجوها داد. در آن متن، بلخی کارکردهای غیرانسانی نظام استبدادی را برشمرده و در نهایت گفته بود: می‌خواستم مردم را از زندانی به نام افغانستان نجات دهم و ستم یک فرد و یک خاندان را از سر مردم بردارم.در ضمن در دورة زندان، میرعلی اصغر شعاع و انجمن میوند مرکب از جوانان تحصیل کرده که مورد حمایت و تشویق بلخی بود، راه بلخی را ادامه می‌دادند و بیرق مبارزه را به دوش گرفته بودند؛ تا زمانی که شعاع بازداشت و در زندان رژیم به شهادت رسید.آشنایی و دیدار با زندانیان در محبس؛ بلخی با همان طبع شاد و حماسی و مستانه خود به همة زندانیان دلداری می‌داد و با آنان همکاری می‌کرد. در آن دوره تعداد زیادی از شخصیت‌های سیاسی و فرهنگی نیز در زندان بودند؛ مانند میرغلام محمد غبار، میرعلی اصغر شعاع، عبدالرحمان محمودی، براتعلی‌تاج و ...تلاوت قرآن کریم؛ تنها دارایی بلخی در زندان یک جلد قرآن کریم بود، به گفته خودش 1700 بار قرآن را خوانده و در معانی آن تأمل کرده است. می‌گوید: هرباری که می‌خواندم، درهای جدیدی از معانی به روی من گشوده می‌شد.سرودن شعر؛ با این‌که بلخی استعداد شعری و ادبی را به ارث داشت و هم آن را در مطالعات خود در مشهد و هرات تقویت کرده بود؛ اما این زندان بود که به بلخی فرصت داد تا 75000 بیت شعر بسراید.این شعرها را یا در حاشیه‌های روزنامه، یا در کاغذ سیگار یا پارچه‌های سفید نوشته و برای خانواده به بیرون از زندان انتقال می‌داد. اما این شعرها چون پراکنده و توسط افراد مختلف به بیرون می‌رسید، قسمت مهم آن‌ها گم شد و از بین رفت. بخش دیگری از این شعرها پس از کودتای هفت ثور توسط خانواده به زیر خاک دفن شد، پوسید و از بین رفت. آن‌چه باقی مانده به شکل‌های مختلف نشر شده و دیوان بلخی اکنون در دسترس همگان است.ادامه مقاومت و مبارزه؛ بلخی دیگر زندانیان سیاسی را نیز به صبر و مقاومت و مبارزه فرامی‌خواند و پیام‌های خود را در قالب‌های گوناگون به مردم می‌رساند و روح مبارزه را در مردم می‌دمید.«بلخی» ز زندان هر نفس تلقین همّت می کند هان ای جوانان همّتی، این است پیغام جوانسرانجام رژیم در برابر مهم‌ترین خواسته‌های بلخی تسلیم شد؛ قانون اساسی جدید ایجاد شد که یکی از مترقی‌ترین قانون‌های اساسی کشور بود. قدرت اجرایی از خاندان شاه به بیرون انتقال یافت، آزادی‌های مذهبی و اجتماعی خصوصا برای شیعیان رقم خورد و در نهایت آزادی‌های سیاسی و اجتماعی و فرهنگی به رسمیت شناخته شد و دهه چهل به نام دهه دموکراسی و یا دهه قانون اساسی هنوز هم شناخته می‌شود. آزادی‌های این دهه مدیون بلخی است.د) رهایی شیر از قفسبلخی با مقاومت و مبارزه رژیم را به زانو درآورد. بلخی و یارانش از زندان رها شدند؛ اما این بار بلخی یک مبارزه اساسی، با برنامه و درازمدت را تدوین کرده بود. از او نقل قول شده است که پس از رهایی از زندان گفته بود: «من باید پس از ده سال مبارزه فرهنگی و اجتماعی به این کار دست می‌زدم.»بلخی و برنامه کلانتلاش‌های بلخی پس از زندان نشان می‌داد که او یک کار کلان در پیش دارد و شب و روز برای رسیدن به آن تلاش می‌کند. از یک‌طرف با اقشار مختلف مردم تماس نزدیک داشت، هفته چندین سخنرانی می‌کرد؛ سخنرانی‌های بسیار هدفمند و بیدارگر و سیاسی. در این سخنرانی‌ها نقطه‌های ضعف اجتماعی مردم را روان‌شناسانه می‌کاوید. از دولت نیز انتقاد می‌کرد؛ بسیار تند و بدون ملاحظه. با بزرگان اقوام مختلف نیز ارتباط خوبی برقرار کرده بود. با حکومت و شخص ظاهرشاه نیز رفت‌وآمدهایی داشت. بلخی در دیدارهایش با شاه هم از او و دستگاه حکومتش انتقاد می‌کرد و هم او را نصیحت و راهنمایی می‌کرد.بلخی پس از زندان دو سفر مهم کرد؛ سفر اول او دیدار از مناطق مختلف افغانستان بود؛ از هرات، قندهار، گردیز و جلال‌اباد تا مناطق مرکزی هزاره‌جات و شمال کشور. سخنرانی‌های پرشور در جهت آگاه کردن مردم و تلاش برای ایجاد وحدت بین شیعه و سنی و اقوام مختلف از تلاش‌های ثابت بلخی در سراسر افغانستان بود.سفر دوم او به خارج کشور؛ یعنی کشورهای ایران، عراق و سوریه بود. در این سفر، علمای بزرگ، مراجع تقلید، حوزه‌های علمیه و مراکز فرهنگی از بلخی مانند یک دانشمند بزرگ و یک سردار فاتح استقبال کردند. او در هرجایی که رسید با سخنرانی‌های عالمانه و سیاسی و پرشور خود، همه را به وجد ‌آورد. هرجایی که می‌رسید، کوله‌باری از امید، تلاش، وحدت و محبت را با خود می‌برد. از مهم‌ترین دیدارهای او در نجف می‌توان از دیدار گرم و صمیمانه با امام خمینی، علامه امینی و آقا بزرگ تهرانی و در سوریه از دیدار با امام موسی صدر و در قم و مشهد با علمای بزرگ و استادان این حوزه‌ها یاد کرد.بلخی از سفر تاریخی خود به وطن بازگشت، انبوهی از مردم هرات تا مرز به استقبال او شتافتند. در هرات از او مانند یک قائد ملی استقبال کردند، مردم قندهار به احترام او به خیابان‌ها ریختند و غزنی به احترام بلخی به پا خاست و در کابل غوغایی از شادی به وجود آمد.پرواز آسمانیبلخی، برنامه‌های خود را در آستانه پیروزی نهایی می‌دید. می‌دید که نسیم بیداری و مبارزه در جان مردم نفوذ کرده است. او در مجامع سیاسی و علمی کشورهای همسایه، به صورت کلی اهداف خود را بیان کرده و علت‌های مبارزه و زندانی شدن خود را شرح داده بود و ذهنیت همسایه‌ها و بزرگان دینی را برای اقدامات بعدی خود آماده کرده بود. حکومت نیز خطر بلخی را جدی می‌دانست.15 سال زندان، روح بلخی را صیقل داده بود؛ امّا جسم بلخی را سوهان زده بود؛ او در زندان گرفتار بیماری قلبی و فشار خون شده بود. سفر به هزاره‌جات و بهسود، بیماری را تشدید کرد. سفر را ناتمام به کابل بازگشت و بستری شد و روح بلخی در روز یک‌شنبه 23 سرطان 1347 ساعت 4 عصر به سوی آسمان‌ها پرواز کرد و فردایش در دامنة کوه افشار به خاک سپرده شد. در تشییع جنازه بلخی و نیز تجلیل از شهادت او شیعه و سنی و اقوام مختلف حضور یافتند و اشک ریختند. بزرگانی شیعه و سنی چون خان عبدالغفارخان و ابراهیم خان مجددی و ... سخنرانی کردند و نقش او را در بیداری مردم و اتحاد آنان ستودند.بلند در رۀ آزادگی است نعرۀ«بلخی» اگر به تیغ، و یا قید حبس و چاه بمیرد«بلخی»! به همه عصر همین مزد کمال است گویند پس از مرگ؛ فلان! جای تو خالیانتهای پیام/ ر
به گزارش خبرگزاری فارس، پیرو ابلاغیه استانداری تهران و به منظور جلوگیری از شیوع ویروس کرونا، تالارهای کتابخانه ملی از فردا چهارشنبه ۲۵ تیرماه تا جمعه ۳ مردادماه به مدت ۱۰ روز تعطیل اعلام شد.برهمین اساس به اطلاع اعضای کتابخانه ملی می رساند که تالارهای کتابخانه ملی در این مدت هیچگونه خدماتی ارائه نخواهند داد.بدیهی است اطلاعیه بازگشایی کتابخانه ملی ایران متعاقبا اطلاع رسانی خواهد شد.انتهای پیام/
به گزارش خبرنگار قرآن و فعالیت‌های خبرگزاری فارس مراسم آغاز به‌کار فعالیت‌های مؤسسه و مجتمع فرهنگی ائمه اطهار (ع) باحضور مسئولان و مربیان این مؤسسه برگزار شد.در این مراسم که به عنوان بزرگداشت هفته عفاف و حجاب برگزار شد مرتضی طلایی رئیس هییت مدیره مؤسسه با اشاره به اینکه گستره فرهنگ و کار فرهنگی از جزئی‌ترین فعالیت‌های فردی تا جدی‌ترین مسؤولیت‌های اجتماعی کشیده شده است گفت: به تعبیر رهبر معظم انقلاب (مدظله العالی)  فرهنگ از اقتصاد هم مهم‌تر است و عرصه فرهنگ، میدان جهاد است. به همین منظور،  ورود به عرصه فرهنگ و فعالیت‌های فرهنگی، به دلیل ابعاد گسترده آن باید ورودی کارآمد، مداوم، همراه با مدیریت راهبری و در یک کلام حرکتی جهادی باشد. تعبیری که از سوی مقام معظم رهبری بارها مورد استفاده قرار گرفته است.طلایی ادامه داد: یکی از ضرورت‌های مهم جامعه اسلامی پرداختن به مباحث فرهنگی است که باید در مراکز فرهنگی، مؤسسات مذهبی و مساجد انجام شود.وی با اشاره به آغاز هفته عفاف و حجاب اظهار داشت: عفاف و حجاب زن موضوعی است که دشمنان اسلام با تبلیغات کاذب فراوان در رسانه‌ها و فضای مجازی، مصونیت زن را با محدودیت او اشتباه گرفته‌اند و موضوع عفاف و حجاب به عنوان یک اعتقادی دینی در کشور ما مطرح است.رییس هئیت مدیره مؤسسه ائمه اطهار (ع) ادامه داد: قبل از عفاف و حجاب موضوع حیا و عفت دو واژه بهم پیوسته است که در درون همه انسان‌ها به دور از جغرافیا و زمان در انسان‌ها به ودیعه گذاشته است و همه انسان‌ها واقفند که برای رسیدن به تعالی این دو ویژگی را درخود ارتقاء بدهند.وی استقرار رفتار سازمانی و کار تشکیلاتی را مهم‌ترین مؤلفه نقشه راه در مسیر تقویت زیرساخت های فرهنگی عنوان کرد و گفت: بیانیه گام دوم انقلاب معیار فعالیت‌های فرهنگی و دستیابی به آرمان‌های انقلاب اسلامی است و با توجه به اهمیت بیانیه  گام دوم انقلاب، با اتکا بر آینده پژوهی و چشم‌انداز جمهوری اسلامی در افق 1404، در سال جاری نقشه راه مؤسسه و مراکز وابسته، در مسیر ایجاد فهم و درک مشترک از مفاد آن با استفاده از روش تحلیل مضمونی و نیز تدوین گردید و اهداف و برنامه‌های کلان مؤسسه در قالب سند چشم‌انداز، در چارچوب مأموریت‌ها و تکالیفی که این بیانیه مقرر می‌دارد، تبیین و اجرایی می‌شود.سرلشکر سید یحیی رحیم‌صفوی مشاور عالی مقام معظم رهبری نیز در مراسم افتتاح این مجتمع مذهبی، فرهنگی طی سخنانی کوتاه جنگ امروز دشمنان ایران و اسلام را جنگ‌ فرهنگی خواند و افزود: دشمن وقتی از جنگ نظامی به نتیجه نرسید، صحنه جنگ را عوض کرد و از طریق فرهنگ با ما وارد جنگ شد و جنگ امروز ما جنگ نرم فرهنگی است. وی دوام ملت ایران را در گرو حفظ ارزش‌ها و هویت اسلامی دانست و بیان داشت: رمز بقای ملت‌ها، حفظ هویت، باورها و ارزش‌هاست.به گزارش فارس افتتاح و آغاز دور جدید فعالیت‌های مؤسسه در مجتمع ائمه اطهار (ع) رویکرد جدید در راستای تحقق منویات رهبر معظم انقلاب نسبت به بیانیه گام دوم انقلاب در موضوعات مذهبی و فرهنگی است. ایجاد کرسی‌های تخصصی با جذب نخبگان حوزه‌های مختلف اعم از فرهنگی، اخلاقی، اجتماعی، اقتصادی، علمی و غیره با همکاری چهره‌های فرهنگی، ولایی و انقلابی  جهت  تربیت مربی و نیروهای بصیر، عالم و آگاه در جامعه از دیگر اهداف این مؤسسه و مجتمع است.انتهای پیام/
به گزارش خبرنگار کتاب و ادبیات خبرگزاری فارس، کتاب «چه کسی شمع بیت المال را خاموش کرد» نام اثر جدید حسین قرایی است که با محوریت گزیده اشعار زنده یاد محمدرضا آقاسی جمع‌آوری و به زوی توسط انتشارات شهید کاظمی روانه بازار می‌شود.بر اساس این گزارش، در تاریخ ادب فارسی، شاعران زیادی با عنوان «مردمی» قلمداد می‌شوند، ولی در دوره معاصر، به ویژه بعد از مشروطه که شعر اجتماعی‌تر می‌شود، دیده نشده که صاحب نظران حوزه ادب فارسی در مورد شاعری این چنین بگویند و راجع به او این گونه روایت کنند: «آقاسی را به سازمان تبلیغات مشهد دعوت کردیم. سالن اجتماعات آن جا ششصد نفر بیشتر ظرفیت نداشت. با حضور آقاسی، آن سالن اجتماعات مملو از جمعیت می‌شود و سه طبقه پر می‌گردد. سازمان تبلیغات از مشتاقان شعر او تا آن جا که از ترس فروریختن ساختمان ۲ آتش نشانی را در جریان قرار می‌دهد.از ویژگی‌هایی که در چشم انداز رنگین کمانی شعر آقاسی قابل درنگ است «اعتراض» است و «اعتراض»! اعتراض در چارچوبی عقلایی. اکثر اعتراض‌های این شاعر دردمند، با روحیه انقلابی‌اش گره می‌خورد. حاصل این گره خورد گی تحسین آمیز «شیعه نامه» را رقم زده است که مثنوی می‌زند؛  جان مولا حرف حق را گوش کن، شمع بیت المال را خاموش کن  در گزیده شعر «شمع بیت المال را خاموش کن» توجه نگارنده بر شعرهای مردمی و اجتماعی آقاسی است. یافتن شعرهای آقاسی از کتاب‌های دیگر و شنیدن همه اشعار او و گزینش آن‌ها کار صعبی است؛ ولی علاقه نویسنده برای شناساندن یکی از شاعران خوب این روزگار کار را راحت کرده است.کتاب «چه کسی شمع بیت المال را خاموش کرد» نام اثر جدید حسن قرایی است که با محوریت گزیده اشعار زنده یاد محمد رضا آقاسی جمع آوری و به زوی توسط انتشارات شهید کاظمی روانه بازار می‌شود.حسین قرایی پیش‌تر با آثاری چون «دلت را خانه ما کن»، «در جست و جوی مهتاب»، «از مشهد تا ژوهانسبورگ» و... به جامعه کتابخوان معرفی شده است.انتهای پیام/
به گزارش خبرنگار حج و زیارت خبرگزاری فارس، با اوج‌گیری کرونا، به دستور ستاد مبارزه با کرونا برخی از مشاغل و حتی مساجد دوباره تعطیل شدند.با این وجود امامزادگان استان تهران همچنان به روی زائران باز است و به گفته متولیان بسیاری از امامزادگان، تاکنون هیچ‌گونه ابلاغیه و دستورالعمل جدیدی برای تعطیلی امامزاده‌ها ابلاغ نشده است.بر همین اساس، فضای باز امامزادگان همچون گذشته باز است و نمازهای جماعت نیز به قوت خود باقی است.البته با دستور ستاد مبارزه با کرونا، امامزادگان اواخر سال گذشته تعطیل شدند، اما پس از ماه مبارک رمضان فضای باز امامزاده‌های استان تهران مجدد پذیرای زائران شد.پس از مدتی نیز تربتخانه و فضای بسته و مسقف بسیاری از امامزادگان با ضدعفونی روازنه آماده حضور زوار شد.بر همین اساس، در بسیاری امامزاده‌ها که امکان برپایی نماز جماعت در فضای باز وجود ندارد، در کنار ضریح با رعایت نکات بهداشتی و فاصله اجتماعی نماز جماعت برگزار می‌شود که در ادامه تصاویری از برپایی نماز جماعت ظهر و عصر امروز ۲۴ تیرماه را در یکی از امامزاده‌های تهران مشاهده می‌‌کنید:انتهای پیام/
به گزارش خبرنگار قرآن و فعالیت‌های دینی خبرگزاری فارس، یکی از سوژه‌های ثبت‌شده در سامانه فارس من موضوع تشویق جوانان به نماز است.موضوع پی‌گیری ترغیب جوانان به نماز در این سوژه این‌گونه بیان شده است: «متأسفانه در کشور اهمیتی به حفظ فرهنگ ایرانی، اسلامی داده نمی‌شود و فرهنگ غرب از این فرصت نهایت استفاده را کرده و روز به روز جوانان بیشتر به فرهنگ غرب تمایل پیدا می‌کنند و نماز خواندن را کاری از مد افتاده می‌پندارند. خواهشمندیم اهمیتی به مهمترین مسأله دین و زندگی یعنی عبادت فردی... همان نماز خواندن بدهید.کسی که نماز نخواند هرگز به شفاعت اهل بیت (ع) نخواهد رسید. در حال حاضر شاید ۳۰ درصد کشور در حالت خوش‌بینانه نماز بخوانند، مسئولین فرهنگ در خواب نمانید».نماز مهمترین عمل دینی است که اگر قبول درگاه خداوند عالم شود، عبادت‌های دیگر هم قبول می‌شود و اگر پذیرفته نشود اعمال دیگر هم قبول نمی‌شود. همان‌طور که اگر انسان در شبانه‌روز پنج نوبت خود را شست‌وشو کند، چرک در بدنش نمی‌ماند نمازهای پنجگانه هم انسان را از گناهان پاک می‌کنند. و سزاوار است که انسان نماز را در اوّل وقت بخواند و طبق روایات کسی که نماز را پست و سبک شمارد، مانند کسی است که نماز نمی‌خواند. پیغمبر اکرم صلی الله علیه و آله و سلم فرمود: «کسی که به نماز اهمیّت ندهد و آن را سبک شمارد سزاوار عذاب آخرت است».برای پی‌گیری این موضوع و برنامه‌های اجرا شده و در دست اجرا در حوزه ترغیب عموم مردم خصوصاً جوانان به نماز دقایقی را با سیداحمد زرهانی قائم مقام ستاد اقامه نماز به گفت‌‌وگو نشستیم که در ادامه تقدیم می‌شود.عدم شناخت درست فلسفه نماز و اسرار آن مهم‌ترین عامل سبک شمردن نماز استبه عنوان سؤال اول دلیل کاهلی افراد خصوصاً جوانان در موضوع نماز چیست و چرا برخی با وجود عقیده‌ای که دارند با هم نماز را سبک می‌شمارند؟یکی از مهم‌ترین علت‌های قصور و کاستی در اقامه نماز شناخت نادرست و فقدان آگاهی از فلسفه و اسرار نماز است. اگر کودک و نوجوانان با اصل توحید و ضرورت ارتباط عبد با معبود در محیط خانه و مدرسه و مسجد آشنا شود و به نقش نماز در رشد معنوی خود آگاهی یابد به نماز می‌ایستد و در پیشگاه خداوند سر فرود می‌آورد. گاهی اوقات تنبلی و سستی و خجالت کشیدن از دیگران و روی آوردن به سرگرمی‌های کاذب و آلوده شدن به شهوات و تفریحات ناسالم هم در روی‌گردانی از اقامه نماز تأثیر دارند. البته درباره علل کاهل نمازی در برخی از جوانان و راه‌های حل مشکلات کتبی تألیف شده است.نوجوان دارای فطرت پاک و توحیدی است و اگر در معرض رهیافت دینی درست و بصیرت آفرین قرار گیرد احساس پرستش در او شکوفا می‌شود.نوجوان دارای فطرت پاک و توحیدی است و اگر در معرض رهیافت دینی درست و بصیرت آفرین قرار گیرد احساس پرستش در او شکوفا می‌شود. در عصر کنونی که اطلاع‌رسانی از طریق شبکه‌های اجتماعی خیلی اثرگذار است، برخی از افراد متأثر از آموزه‌های غلط این شبکه‌ها شیفته فرهنگ غرب می‌شوند و با کجروی از مسیر عبادت خارج می‌شوند.درخصوص موضوع دعوت به نماز چه اقداماتی در ستاد اقامه نماز انجام شده است؟درباره شیوه دعوت به نماز استاد قرائتی کتابی به همین نام تألیف کرده است که نزدیک به سی بار تجدید چاپ شده و در آن راهکارهایی وجود دارد که ماحصل دانش و تجربه ایشان است. ستاد اقامه نماز افزون بر تألیف کتب علمی و کارآمد با کمک سایر نهادها در برگزاری جشنواره‌ها و تولید نرم‌افزارها و برگزاری دوره‌های آموزشی و تربیت استاد و سیاست‌گذاری و برنامه‌ریزی و نگارش کتاب و ارزیابی از اقدامات دستگاه‌ها فعالیت می‌کند.اهتمام به برگزاری نماز در دستگاه‌ها به کمک نهاد‌های ذی‌ربط در صدر برنامه‌های ستاد اقامه نماز قرار دارد قرار داردتشریک مساعی با وزارت آموزش و پرورش در ساماندهی امور نماز در مدارس کشور و اهتمام در برگزاری نماز در دستگاه‌ها به کمک ستادهای ذی‌ربط در صدر برنامه‌های جاری ستاد قرار دارد. ستاد اقامه نماز از نظر عِده و عُده یک مجموعه کوچک است، ولی مجموعه بزرگی از مدیران ارشد نهادها و کارکنان دوایر دولتی بر اساس تفاهم‌نامه‌های فی مابین در جهت نشر معارف نماز و اقامه این فریضه الهی همکاری می‌کنند.علل بازدارنده نماز ممکن است ریشه‌های تربیتی، خانوادگی، معیشتی و اجتماعی و شناختی داشته باشندکمبود‌ها و مشکلات در راه ترویج فرهنگ نماز کدام است؟اصل بر ایجاد آگاهی و احساس مسؤولیت و تنویر افکار و برانگیختگی فطرت‌هاست و میزان موفقیت‌ها به طور نسبی خوب است، ولی راه طی نشده زیادی هم در پیش رو است و کارنامه ما خالی از اشکال نیست.در برابر عوامل برانگیزاننده و مؤید اقامه نماز علل بازدارنده‌ای هم وجود دارد که ممکن است ریشه‌های تربیتی، خانوادگی، معیشتی و اجتماعی و شناختی داشته باشند. ستاد اقامه نماز و همکاران ما در دستگاه‌ها نقش ارشادی و انگیزشی دارند و کسی را‌‌‌‌‌‌‌‌‌‌ با اکراه به نمازخانه نمی‌کشانند، اما از نظر نشر معارف نماز و توزیع کتب و برگزاری مسابقات و دعوت روحانیون فاضل به مدارس و ادارات و دانشگاه‌ها در حد توان تلاش می‌کنند. مجموعه‌ای از سیاست‌ها و اصول و برنامه‌ها (پیوست) فراهم شده است که به منزله ریل‌گذاری برای حرکت‌های آینده مورد استفاده قرار می‌گیرند. اصل بر ایجاد آگاهی و احساس مسؤولیت و تنویر افکار و برانگیختگی فطرت‌هاست و میزان موفقیت‌ها به طور نسبی خوب است، ولی راه طی نشده زیادی هم در پیش رو است و کارنامه ما خالی از اشکال نیست.سبک ارشادی برای دعوت به نماز نیاز به بازنگری داردسبک ارشادی ما برای دعوت به نماز همیشه نیاز به بازخوانی و اصلاح و تکامل دارد. برای مثال در شرایط کنونی که بیماری کرونا کرّ و فرّ زیادی دارد و مردم را‌‌‌‌‌‌‌‌‌‌ به رعایت فاصله اجتماعی کشانده است، باید سبک کارها در ترویج فرهنگ نماز بازنگری شود. باید از فضای مجازی بیشتر استفاده کنیم و از بعد علمی و فرهنگی دانشگاه‌ها و حوزه‌های علمیه بهره بیشتری نصیب جامعه کنیم. همچنین باید از کمک‌های هنری صدا و سیما بیشتر بهره‌مند گردیم.سخنان رهبر معظم انقلاب درباره نماز چراغ راه و راه‌گشا استاز دیگر نکاتی که امروز باید به آن پرداخت این است که باید به کمک سخنوران مذهبی و متفکران اسلامی به تحکیم رابطه مردم با خدا در هنگام نزول بلا بپردازیم و مفهوم «یَا أَیُّهَا الَّذِینَ آمَنُوا اسْتَعِینُوا بِالصَّبْرِ وَالصَّلَاةِ إِنَّ اللَّهَ مَعَ الصَّابِرِینَ، اى کسانى که ایمان آورده‏ اید از شکیبایى و نماز یارى جویید زیرا خدا با شکیبایان است» را‌‌‌‌‌‌‌‌‌‌ با زبان علم و هنر تبیین کنیم. در سه دهه گذشته رهبر معظم انقلاب اسلامی حضرت آیت‌الله العظمی امام سید علی خامنه‌ای مدظله‌العالی در پیام‌هایی که به اجلاس‌های سراسری نماز داده‌اند افق‌های روشن و حکیمانه‌ای در پیش روی ملت ما گشوده‌اند و نقش‌ها و رسالت‌های همگان را‌‌‌‌‌‌‌‌‌‌ ترسیم فرموده‌اند. عمل به آن رهنمودها کارگشا و سازنده است.بیش از ۹۵ درصد مجرمان بی‌نمازندآیا درباره تأثیر نماز بر کاهش آسیب‌های اجتماعی مطالعه‌ و تحقیقاتی داشته‌اید و در این زمینه آمر و اطلاعاتی دارید؟اخیراً یکی از مدیران زندان‌ها می‌گفت بالای ۹۵ درصد از مجرمان بی‌نمازند. سلامت جامعه و مصونیت خانواده‌ها و شهروندان در گرو انجام این فریضه الهی است.اخیراً یکی از مدیران زندان‌ها می‌گفت بالای ۹۵ درصد از مجرمان بی‌نمازند. سلامت جامعه و مصونیت خانواده‌ها و شهروندان در گرو انجام این فریضه الهی است. سرانه مسجد در کشور ما نسبت به برخی از کشورهای همجوار قدری پایین‌تر است باید دسترسی مردم به مساجد آسان‌تر شود و صحنه مردمی مساجد حفظ شود و سررشته در دست مردم متدین باقی بماند. ستاد اقامه نماز با رصد این موضوع در حال رایزنی با مقامات ذی‌ربط است.همه مدیران ارشد و میانی و کارکنان نظام اسلامی متولی اقامه نماز هستندکدام نهاد‌ها در راستای ترویج فرهنگ نماز مسئول هستند؟به موجب آیه شریفه «الَّذِینَ إِنْ مَکَّنَّاهُمْ فِی الْأَرْضِ أَقَامُوا الصَّلَاةَ وَآتَوُا الزَّکَاةَ وَأَمَرُوا بِالْمَعْرُوفِ وَنَهَوْا عَنِ الْمُنْکَرِ وَلِلَّهِ عَاقِبَةُ الْأُمُورِ،  همان کسانى که چون در زمین به آنان توانایى دهیم نماز برپا مى دارند و زکات مى‏ دهند و به کارهاى پسندیده وا مى دارند و از کارهاى ناپسند باز مى دارند و فرجام همه کارها از آن خداست» همه مدیران ارشد و میانی و کارکنان نظام اسلامی متولی اقامه نماز هستند. لذا در هر وزارتخانه یک مقام ارشد به نیابت از وزیر عهده‌دار ساماندهی امور اقامه نماز جماعت در زیر مجموعه خود است. خوشبختانه همکاری‌ها مطلوب است و اگر گاهی قصوری رخ بدهد امکان رسیدگی و اصلاح فراهم است.در هر استان، شورای اقامه نماز استان و شهرستان‌ها با حضور ائمه جمعه و استاندار و فرمانداران و مدیران کل و رؤسای ادارات تشکیل می‌شود و به منزله مغز متفکر و اتاق فکر نماز چاره‌اندیشی می‌کنند از احداث و تعمیر نمازخانه‌ها و مساجد بین راهی و ادارات تا تأمین مایحتاج فرهنگی نمازگزاران و ترویج فرهنگ نماز را در دستور کار قرار می‌دهند و در این زمینه تصمیمات خوبی اتخاذ می‌کنند. برخی از استانداران و فرمانداران پیشتاز و نوآورند و برخی هم نیاز به انگیزش و حرکت بیشتری دارند. در این زمینه وزارت کشور هم بخشنامه خوبی صادر کرده است که باید مدنظر قرار گیرد.راه اندازی مجمع خیران مسجد‌ساز به همت حجت‌الاسلام قرائتیآیا ستاد اقامه نماز برنامه‌ای هم برای توسعه و ساخت مساجد خصوصاً در مناطق کم‌برخوردار دارد؟یکی از کارهای پسندیده استاد قرائتی راه‌اندازی مجمع خیرین مسجدساز به کمک تعدادی از چهره‌های فرهنگی و معتمدان مردم است و از این طریق راهی برای مشارکت آحاد مردم در نهضت مسجدسازی باز شده استیکی از کارهای پسندیده استاد قرائتی راه‌اندازی مجمع خیرین مسجدساز به کمک تعدادی از چهره‌های فرهنگی و معتمدان مردم است و از این طریق راهی برای مشارکت آحاد مردم در نهضت مسجدسازی باز شده است که نیاز به حمایت همه جانبه دارد. یکی از کاستی‌ها کمبود مسجد در برخی از مناطق نوبنیاد بالاخص در حاشیه شهرهای بزرگ است. در این‌گونه اماکن ما هم مسجد کم داریم و هم برخی از مساجد ما نیاز مبرم به توسعه و تجهیز دارند. در طرح آمایش سرزمین همانطور که در مجتمع‌های مسکونی باید فضای آموزشی و تفریحی و درمانی پیش‌بینی شود، لازم است فضای عبادی و مسجد هم در نظر گرفته شود. نماز مانع از رواج فحشاء و منکر می‌شود. آیه شریفه «وَأَقِمِ الصَّلَاةَ إِنَّ الصَّلَاةَ تَنْهَى عَنِ الْفَحْشَاءِ وَالْمُنْکَرِ وَلَذِکْرُ اللَّهِ أَکْبَرُ وَاللَّهُ یَعْلَمُ مَا تَصْنَعُونَ، نماز را برپا دار که نماز از کار زشت و ناپسند باز مى‌دارد و قطعا یاد خدا بالاتر است و خدا مى‏‌داند چه مى‌‏کنید» بیانگر همین حقیقت است.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرنگار کتاب و ادبیات خبرگزاری فارس، موسی علمی از اعضای خاندان علمی، مدیر کتابفروشی علمی و از دست‌اندرکاران نشرهای علم، علمی و سخن، صبح امروز سه شنبه ۲۴ تیر ۱۳۹۹ بر اثر بیماری درگذشت.پیکر مرحوم موسی علمی صبح امروز در بهشت معصومه قم به خاک سپرده شد.بر اساس این گزارش، همه برادران موسی علمی، به جز یک نفر، در کار نشر هستند. احمد علمی (انتشارات ایران)، رضا علمی (انتشارات نوین)، محسن علمی (انتشارات نادی)، حسن علمی (انتشارات علمی)، مهدی علمی (نشر علم)، عباس علمی (انتشارات زریاب) و علی اصغر علمی (انتشارات سخن).مرحوم موسی علمی، فرزند محمدعلی علمی، بزرگ‌ترین پسر محمداسماعیل علمی و بنیانگذار شرکت تضامنی چاپ علمی بود که همراه با برادرانش ۸ انتشارات و چندین کتابفروشی را اداره می‌کردند. موسی علمی، کتابفروشی علمی را که کهن‌ترین میراث خاندان بود، در اختیار داشت، کتابفروشی کهن سالی که از جنگ جهانی دوم بر جا بود اما در سال‌های اخیر، تعطیل شده بود.انتهای پیام/
به گزارش خبرنگار حوزه مسجد و هیأت خبرگزاری فارس، در پی مصوبه ستاد ملی مدیریت بیماری کرونا، شهرداری تهران، به دنبال اوج گیری کرونا در پایتخت و قرار گرفتن تهران در وضعیت هشدار، محدودیت‌های یک هفته‌ای جدید برای شهر تهران را اعلام کرد. بر اساس اعلام دوشنبه شب سازمان پیشگیری و مدیریت شهر تهران، این محدودیت‌ها که به مدت یک هفته اعمال خواهد شد به شرح زیر است:«همه دانشگاه‌ها، حوزه‌های علمیه، آموزشگاه‌های فنی‌وحرفه‌ای، زبانسراها و سایر آموزشگاه‌ها و کتابخانه‌ها و همچنین سینما، تئاتر و مراکز مشابه، موزه و باغ موزه ها، تالارهای پذیرایی، آرایشگاه‌های زنانه و سالن های زیبایی، مساجد و مصلی ها به مدت یک هفته تعطیل هستند.همچنین برگزاری هرگونه مراسم اجتماعی، فرهنگی، مذهبی و همایش‌ها ممنوع است.باشگاه‌های ورزش‌های پربرخورد، کافه، قهوه خانه و چایخانه، باغ وحش و شهربازی‌ها، مراکز تفریحی آبی، استخرهای سرپوشیده و باشگاه‌های بدنسازی نیز بر اساس این دستورالعمل به مدت یک هفته تعطیل خواهند بود.»باتوجه به این اطلاعیه وضعیت برگزاری نماز جماعت ظهر و عصر در مساجد را از مرکز رسیدگی به امور مساجد پیگیری کردیم، اما هنوز اعلام موضوع رسمی تا یک ساعت باقیمانده به اذان ظهر نداشته‌اند.نماز جماعت در مسجد نظام مافی برپاستحجت‌الاسلام حسین حسین‌زاده، امام جماعت مسجد نظام مافی در غرب تهران می‌گوید: با استعلام صورت گرفته از مرکز رسیدگی به امور مساجد، اعلام شده است که این مصوبه تنها مربط به برگزاری مراسم‌ها و جلسات مختلف در مساجد است و نماز جماعت را شامل نمی‌شود.وی با بیان اینکه از امور مساجد ابلاغیه‌ای نداشتیم، گفت: نماز جماعت ظهر و عصر امروز سه‌شنبه ۲۴ تیرماه همچون گذشته با رعایت کامل پروتکل‌های بهداشتی اقامه خواهد شد.نماز جماعت در مسجد جامع امام صادق(ع) لغو شدصاحب‌علم از اعضای هیأت‌امنای مسجد جامع امام صادق(ع) در میدان فلسطین می‌گوید: با برقراری تماس از سوی مرکز رسیدگی به امور مساجد و ابلاغ تصمیم‌گیری جدید در خصوص وضعیت برپایی نماز جماعت در مساجد، نماز جماعت ظهر امروز سه شنبه ۲۴ تیرماه در این مسجد اقامه نخواهد شد.وی گفت: از ناحیه مربوطه امور مساجد با امام جماعت و مسئولین مسجد تماس حاصل شد و این تصمیم‌گیری ابلاغ شد؛ لذا به مدت یک هفته نماز جماعت برپا نخواهد شد.در مسجد فائق به روی مردم باز است/ نماز جماعت در هاله‌ای از ابهامحسینی فرزند امام جماعت مسجد فائق در خیابان ایران می‌گوید: از شب گذشته که موضوع تعطیلی یک هفته‌ای تهران و ذیل آن مساجد اعلام شد، به صورت تلفنی و پیامکی پیگیر وضعیت نماز جماعت از مرکز رسیدگی به امور مساجد بودیم، اما هنوز موفق به اخذ تصمیم نهایی نشده‌ایم.وی افزود: تصمیم تعطیلی یک هفته‌ای از سوی شهرداری تهران اعلام شده است و ستاد مبارزه با کرونا اعلام نکرده‌ است لذا تصمیم‌گیری در خصوص نماز جماعت باید از امور مساجد ابلاغ شود.حسینی افزود: تا زمان اذان ظهر، پیگیر تصمیم امور مساجد هستیم و تنها در حال حاضر می‌توانیم اعلام کنیم درهای مسجد در موقع نماز ظهر به روی مردم باز است و نماز یا به صورت فرادی و یا جماعت بسته به تصمیم مرکز اقامه خواهد شد.انتهای پیام/
به گزارش خبرنگار حج و زیارت خبرگزاری فارس، در برخی از استان‌های عراق به دلیل نبود ثبات و آرامش، وضعیت خانواده‌ها با شیوع کرونا بدتر از گذشته شده است.به طوری که در اطراف سامرا و تکریت، خانواده‌های بسیاری با سختی زندگی می‌گذرانند که این خانواده‌ها توسط خادمان آستان قدس امامین عسکریین (ع) شناسایی شده‌اند و هر ماه تحت حمایت قرار می‌گیرند.بر همین اساس، از ابتدای شیوع کرونا تاکنون بیش از ۴ بار بسته‌های حمایتی و معیشتی تهیه و بین نیازمندان این دو شهر توزیع شده است. روزهای گذشته نیز برای بار پنجم، ۳۵۰ بسته معیشتی به همت خادمان آستان قدس امامین عسکریین (ع) بین نیازمندان دو شهر سامرا و تکریت در استان صلاح الدین توزیع شد.همچنین بیش از ۱۰۰ سبد غذایی برای سومین بار در اختیار خانواده‌های نیازمند در اردوگاه‌های آوارگان و مبتلایان به کرونا برای دومین بار قرار گرفت که در این بسته‌ها مواد غذایی خشک نیز پیش‌بینی شده است.علاوه بر این، بیش از ۴ هزار سبد غذایی در اختیار فرمانداری صلاح الدین و بغداد برای کمک به جهادگران و مبارزان عراق با داعش قرار گرفته است.به طور کلی آستان قدس امامین عسکریین (ع) در کنار فعالیت‌های مختلف همچون تهیه ماسک و مواد ضدعفونی، تاکنون بیش از ۴۰ هزار بسته غذایی بین نیازمندان و ۲۵ هزار بسته غذایی در بیمارستان‌ها توزیع کرده است.انتهای پیام/
به گزارش خبرنگار کتاب و ادبیات خبرگزاری فارس، ۴ مجموعه شعر «جشن فراموشی»، «از شرم برادرم»، «پادشهر» و «پاییز بهاری است که عاشق شده است»، در سوره مهر تجدید چاپ می‌شوند.بر اساس این گزارش، این ۴ مجموعه تا پیش از این از سوی انتشارات سپیده باوران منتشر شده بود. میلاد عرفانپور نخستین کتاب خود را با عنوان «از شرم برادرم» در قالب رباعی، به سال ۱۳۸۵ توسط انتشارات سپیده‌باوران منتشر کرد. در سه مجموعه شعر بعدی خود نیز سرودن در همین قالب را ادامه داد: دو اثر «پاییز بهاری‌ست که عاشق شده‌است» و «پادشهر» را او در سال ۱۳۸۸ و «جشن فراموشی‌ها» در سال ۱۳۸۹ روانه بازار کتاب کرد. اما عرفان پور اغلب به رباعی سرایی شهره است.عرفان پور در سال ۱۳۹۴، مجموعه شعر «آخر مجلس» را منتشر کرده بود.او تاکنون یک بار نامزد جایزه‌ قلم زرین و برگزیده جشنواره شعر فجر بوده‌است.انتهای پیام/
به گزارش خبرنگار حج و زیارت خبرگزاری فارس، آستان قدس امامین جوادین (ع) همزمان با شیوع کرونا اقدام به فعالیت‌های بشردوستانه برای مبارزه با این ویروس کرد.بر همین اساس، آستان قدس امامین جوادین (ع) علاوه بر تهیه و توزیع مواد غذایی و بسته‌های معیشتی، ماسک و شیلد نیز تهیه و توزیع کرد.اکنون با فراگیری دوباره ویروس کرونا، کارگاه تولید ماسک و شیلد مجدد فعال شده است و روزانه هزاران ماسک و شیلد در آستان امامین جوادین (ع) تولید و در اختیار کادر درمان و همچنین نیروهای ارتشی و دفاعی قرار می‌گیرد.یکی دیگر از اقدامات خادمان این آستان در ایام کرونا و برای لبیک‌گویی به فرمایش آیت‌الله سیستانی مبنی بر کمک به نیازمندان و بیماران کرونایی، تهیه کپسول‌های اکسیژن برای بیماران است.به طوری که در برخی بیمارستان‌های عراق که کپسول اکسیژن با کاهش قابل توجهی مواجه شده بود، به همت آستان امامین جوادین (ع) کپسول‌های مورد نیاز تهیه و در اختیار بیمارستان‌ها به منظور استفاده برای بیماران کرونایی قرار گرفت.به طوری که به گفته مسؤولان آستان تاکنون بیش از یک هزار و ۵۰۰ کپسول اکسیژن تهیه و بین بیمارستان‌ها و مراکز درمانی توزیع شده است. همچنین روند تهیه کپسول‌های اکسیژن برای مبارزه با کرونا ادامه دارد.به گزارش فارس، حرم امامین جوادین (ع) از ابتدای شیوع کرونا تاکنون به روی زائران باز است و زائران با رعایت نکات بهداشتی به این مکان مقدس مشرف می‌شوند. البته اطراف ضریح نرده‌های برای جلوگیری از نزدیک شدن به ضریح قرار داده شده است.انتهای پیام/
به گزارش خبرنگار اندیشه فارس، ‌آیت‌الله احمد مبلغی در سومین جلسه ‌هیأت اندیشه‌ورز کشاورزی استان لرستان با عنوان آب و خاک، که به صورت مجازی برگزار شد، خاطرنشان کرد: داشتن تعریف دقیق از میزان نیازمندی به آب برای کشاورزی، انسجام بخشی و بهنگام سازی تلاش و پیگیری نسبت به مسائل آب و خاک، تقویت مدیریت پویا و کارآمد آب و خاک بویژه در مصرف آب و توزیع آن، مبتنی سازی مدیریت و راهبردهای آب بر اساس وضعیت طبیعی چرخه و سیکل آب (میعانی بودن، تبخیر شدن، جامد شدن و میعانی شدن دوباره) از ضرورت‌های فراروی همه کشور از جمله استان لرستان است.وی از دیگر ضرورت‌های لازم در این حوزه را ایجاد و تقویت آب و خاک، تقویت و توسعه معلومات و اطلاعات درست از وضعیت آب و خاک و مسائل مربوط به آن، داشتن برنامه لازم برای جلوگیری از هدر رفت آب، برنامه ریزی و مطالعات پیشینی و اقدامات تمهیدی برای جلوگیری از بحران سیل دانست.‌آیت‌الله مبلغی اظهار داشت: فعال نشدن هر کدام از موارد فوق الذکر می‌تواند مسیر توسعه و پیشرفت مناطق مختلف کشور به ویژه در کشاورزی را با مشکل مواجه کند.فقه آبرئیس مرکز تحقیقات اسلامی مجلس شورای اسلامی به نگاه دو تن از فقهای به نام شیعه یعنی شیخ طوسی از قدما و شهید صدر از متاخرین نسبت به ملکیت آب اشاره کرد و گفت: نظر این دو فقیه (که برگرفته از روایت نبوی و ادله دیگر است)، این بوده که آب در حال جوشیدن و نیز آب در حال جریان، ملکیت بردار نیست.وی ادامه داد: بر اساس دیدگاه این دو فقیه، تنها آن مقدار از این آب‌ها که برای استفاده برداشته می‌شود تحت تملک در می‌آید؛ بنابراین آب‌های سطح زمین، همچون چشمه‌ها، نهرها و نیز آب‌های زیر زمینی همچون چاه برای همه می‌باشد.مبلغی اظهار داشت: به اعتقاد این دو فقیه، اگر کسی درون خانه خود چاهی حفر کند، آب روی چاه که از آن استفاده می‌کند برای ایشان است ولی اصل آب در حال جوشش چاه که وصل به آب زیر زمین است، تحت مالکیت شخص در نمی آید؛ بلکه آن آب بر اساس روایت نبوی برای همه است.وی ادامه داد: باید توزیع و مصرف آب مبتنی بر نگاه‌های ویژه فقه و شریعت به آب باشد تا به هدر رفت آب، مصرف بی رویه و خارج از چارچوب و نابود کننده آن یا تبعیض آمیز نسبت به آن منتهی نشود.نقش قانون در قبال آب و خاکوی افزود: متاسفانه قوانین کافی مبتنی بر فقه نسبت به آب و خاک نداریم و از آنجا که با گذشت زمان به جلو، روند کاهش یابی آب و خاک بیشتر می‌شود و حتی ممکن است زمانی برسد که آب و خاک حاصلخیر دست کم در مناطقی بسیار کم شود بنابراین فقه و نیز قانون باید نسبت به این موضوع ورود بیشتر و دقیق‌تری پیدا کنند.فقیه ناظر بر امور حلال کشور با اشاره به اینکه امروزه برای مدیریت آب و خاک باید به سراغ فقه رفت و از آنجا کانال به قانون زد، گفت: اگر بر آب و خاک مدیریت کارآمد و علمی و همزمان مبتنی بر دین اعمال شود، می‌توان به یک نظام توزیع و مصرف درست برای آب نائل آمد.نقش تکمیلی آب و خاک در قبال یکدیگر‌آیت‌الله مبلغی گفت: قرآن کریم در آیه‌های؛ وَهُوَ الَّذِی خَلَقَ مِنَ الْمَاءِ بَشَرًا( آیه 54 سوره فرقان)، خَلَقْنَاکُمْ مِنْ تُرَابٍ ( آیه پنجم سوره حج)، هُوَ الَّذِی خَلَقَکُمْ مِنْ طِینٍ( آیه دوم سوره انعام)، نسبت خلقت انسان را گاهی به آب، گاهی به خاک و گاهی به گلِ یعنی مخلوطی از هر دو می‌دهد.وی گفت: از این آیات استفاده می‌شود که آب و خاک از نظر قران، دو عنصر حیات بخش، مکمل یکدیگر و به موازات هم تامین کننده حیات و محیط زیست بشر هستند.وی ادامه داد: اگر بخواهیم به اهمیت نقش خاک پی ببریم برای درک این اهمیت همین بس که نقش آفرینی آب در حیات بشر از گذر و بر بستر خاک انجام می‌گیرد؛ زیرا جذب، جمع آوری، ذخیره سازی، تصفیه آب، انتقال آب به موجودات زنده از کارکردهای خاک نسبت به آب است.‌آیت‌الله مبلغی گفت: حفظ و مدیریت آب از رهگذر حفظ و مدیریت خاک می‌گذرد و این دو عنصر چنان به هم پیوسته اند که گاهی با حفظ یکی دیگری را نیز حفظ و حیات پیدا می‌کند .وی گفت: ما اگر خاک را آباد کنیم و بیابان زدایی کنیم حیات بشر تامین می‌شود.فرهنگ آبعضو مجلس خبرگان رهبری با بیان اینکه امروزه به فرهنگ آب نیازمندیم، گفت: نظام ارزشی و فرهنگی مربوط به آب، هنوز در جامعه استقرار پیدا نکرده است، اینکه آب را چه اندازه باید مصرف کرد و به چه میزان باید به آن بها داد، نداریم و باید ارزش‌های آب را پاس بداریم و این ماده حیات بخش به بشر را به صورت راحت و بی رویه بر روی زمین این نریزیم و گاه کوچک به آن نیندازیم.انتهای پیام/
به گزارش خبرنگار حوزه مسجد و هیأت خبرگزاری فارس، مراسم قرائت دعای ندبه این هفته هیأت رزمندگان اسلام صبح جمعه ۲۷ تیرماه با سخنرانی حجت‌الاسلام پناهیان برگزار خواهد شد.براساس این گزارش، در این مراسم حجت‌الاسلام علیرضا پناهیان و قرائت دعای محمدرضا بذری برگزار خواهد شد.این مراسم از ساعت ۶ صبح روز جمعه ۲۷ تیرماه در بهشت زهرا برگزار خواهد شد و از شبکه یک سیما نیز پخش زنده می‌شود.تیزر این مراسم را اینجا مشاهده کنید:انتهای پیام/
به گزارش خبرگزاری فارس، روح الله عبداللهی، مسئول کمیته اجرایی ستاد انتخابات کانون مداحان استان تهران از برگزاری انتخابات کانون مداحان مستمر استان تهران خبر داد و عنوان کرد: مداحان استان تهران به سه گروه مداحان شاخص، مداحان پیرغلام و مداحان مستمر تقسیم‌بندی می‌شوند که این انتخابات بین مداحان مستمر انجام ‌خواهد شد.عبداللهی در تشریح قوانین ثبت نام کاندیداها در انتخابات کانون مداحان مستمر استان تهران اظهار کرد: التزام عملی به اسلام و ولی فقیه، تابعیت جمهوری اسلامی ایران، عدم سوء سابقه کیفری، رعایت شئونات اسلامی، اخلاقی و دارای حسن شهرت، عدم وابستگی به جریانات منحرف فکری، توانایی جسمی و فرصت کافی برای حضور در جلسات، حداقل سه سال سکونت در شهر حوزه انتخابیه، حداقل سن ۲۵ و حداکثر سن ۶۵ سال و متأهل بودن از شروط ۹ گانه ثبت نام در این انتخابات است.مسئول کمیته اجرایی ستاد انتخابات کانون مداحان استان تهران در ادامه اذعان کرد: علاقه‌مندان برای ثبت‌نام علاوه بر ارائه مدارک سه جلدی، باید گواهی عدم سوءپیشینه داشته باشند؛ کاندیداها بعداز ثبت نام یک هفته مهلت دارند تا این گواهی را به ادارات تبلیغات اسلامی استان تهران ارائه دهند.عبداللهی در پایان در خصوص زمان برگزاری و اعلام نتایج این انتخابات خاطرنشان کرد: انتخابات کانون مداحان مستمر استان تهران ۳ مردادماه امسال برگزار و نتایج آن دو روز پس از انتخابات اعلام خواهد شد.وی در پایان گفت: علاقه‌مندان برای ثبت نام در این انتخابات می‌توانند از تاریخ ۲۴ تا ۲۶ تیرماه ۱۳۹۹ از ساعت ۸ تا ۱۶ به ادارات تبلیغات اسلامی استان تهران مراجعه و نام نویسی کنند.انتهای پیام/
به گزارش خبرگزاری فارس، حسین سعیدی با بیان اینکه یکی از مطالبات زائران و مجاوران حرم حضرت رضا(ع) از فروشگاه‌های کتاب آستان قدس رضوی، ارائه تخفیف است، افزود: با برنامه ریزی صورت گرفته، بصورت مستمر و براساس مناسبت‌های ملی و مذهبی تقویم رسمی کشور، ارائه تخفیف‌هایی خواهیم داشت.  وی ادامه داد: در این طرح‌های تخفیفی مناسبتی براساس هر مناسبت، تعداد عناوینی از کتاب‌های مرتبط با آن مناسبت که توسط به نشر (انتشارات آستان قدس رضوی) منتشر شده است، با تخفیف عرضه می‌شود.  سعیدی گفت: تاکنون در مناسبت‌های دهه کرامت - ولادت حضرت فاطمه معصومه (س) تا ولادت حضرت رضا(ع) – روز ادبیات کودک و نوجوان و هفته ملی عفاف و حجاب این طرح در بازه‌های زمانی مختلف اجرا شده است.  وی با بیان اینکه تا پایان سال این تخفیف‌های مناسبتی ادامه خواهد داشت، گفت: ایام شهادت حضرت جوادالائمه (ع) در روزهای پایانی تیرماه، عید غدیر و قربان، ماه محرم و صفر، دهه فجر و ... از جمله این مناسبت‌ها است.  مدیرعامل به نشر(انتشارات آستان قدس رضوی) با اشاره به اینکه درصد تخفیف، مدت زمان اجرا و تعداد عناوینی که در هر مناسبت شامل این طرح خواهند شد، متفاومت است، خاطرنشان کرد: برای اطلاع و بهره مندی علاقه‌مندان از این تخفیف‌ها، موارد در صفحه اینستاگرام و کانال‌های تلگرام و بله انتشارات آستان قدس رضوی با عنوان «بهترین‌های نشر» اطلاع رسانی می‌شود.  وی ادامه داد: این تخفیف‌ها بصورت همزمان از طریق سایت www.behnashr.com و صفحه اینستاگرام behtarinhaye_nashr برای خرید مجازی و در فروشگاه‌های کتاب انتشارات آستان قدس رضوی ارائه می شود.  سعیدی گفت: شماره تماس ۰۵۱۳۷۶۵۲۰۰۸ برای ارتباط تلفنی و شماره ۰۹۰۲۷۶۵۲۰۰۸ برای ارتباط در شبکه‌های اجتماعی پاسخگوی مخاطبان است.انتهای پیام/
به گزارش خبرگزاری فارس از مازندران، تولیدکنندگان اقتصادی برای کسب سود بیشتر عوامل تولیدی را به‌گونه‌ای مناسب با یکدیگر ترکیب می‌کنند، همچنین روند فعالیت‌های تولیدی آنها چنان است که کمترین هزینه‌های تولیدی را برای یک سطح تولید مشخصی به‌دنبال دارد.به این ترتیب، علاوه‌ بر تولید و مباحث مربوط به آن، هزینه‌های تولید نیز نقش مهمی در فعالیت‌های اقتصادی ایفا می‌کند و همانطوری‌که همه ما می‌دانیم تنها راه نجات از اقتصاد وابسته، تکیه بر تولیدات داخلی است، تا جایی که تولید انبوه منجر به صادرات و ورود ارز خارجی به داخل کشور شود.واحدهای تولیدی در سطح کشور و همچنین استان مازندران برای فعالیت در چرخه اقتصادی، نیازمند سرمایه در گردش و بازار گرم فروش هستند، از این رو اگر هر یک از دو اهرم مهم موجود نبوده و یا دچار اختلال شود، می‌توان گفت تولیدکننده یا بنگاه‌دار اقتصادی به رکود دچار شده است. در ادامه به یکی از این موارد در استان مازندران اشاره خواهیم کرد.حدود دو سال قبل کارخانه بازیافت کاغذ به مدیریت رحیم فلاحتی مدیرعامل شرکت پارس‌کاغذ نکا تحت تأثیر تورم و رکود بازار رو به تعطیلی رفته بود که خوشبختانه زیر سایه الطاف مقام معظم رهبری و فرمایشات ایشان در خصوص لزوم جهش در تولید، با مشارکت اقتصادی بنیاد برکت کارخانه توسعه پیدا کرد، به‌طوری که در حال حاضر برای ۶۰ نیرو به‌صورت مستقیم اشتغال‌زایی شده و روزانه ۶۰ تن کاغذ تولید می‌شود.محصولات این کارخانه صادراتی است، در این کارگاه تولیدی، کاغذ باطله، زباله کاغذی و کارتن به محصولات صادراتی تبدیل می‌شود، این کاغذهای باطله فراوری شده و به رول کاغذ شامل چهار محصول کاغذی تبدیل و سپس به کارخانه‌های ورق‌سازی و تولیدی‌های دیگر ارسال می‌شود.رحیم فلاحتی ۵۳ ساله مدیرعامل این کارخانه در گفت‌وگو با فارس، گفت: این کارخانه در شهرک صنعتی نکا فاز یک قطعه G7، قرار دارد، مساحت کل کارخانه ۹ هزار متر مربع و سطح زیربنا ۲ هزار و ۸۰۰ متر است، بقیه سطوح فضای تولید، انبار محصول، مواد و ... را در بر دارد، این کارخانه با سرمایه‌گذاری شخصی خانواده فلاحی در سال ۱۳۹۲ با توجه به قرار گرفتن در موقعیت خوب، ظرفیت سنجی و نیاز به کاغذ به بهره‌برداری رسید.مدیرعامل شرکت پارس‌کاغذ نکا عنوان کرد: اوضاع تولید خوب بود تا اینکه در سال ۱۳۹۶، با توجه به رکود در بازار تولید و واردات بی‌رویه کاغذ شرکت ما با ورشکستگی مواجه شد، چرا که مجبور بودیم کاغذ را با قیمتی پایین‌تر از بازار به فروش برسانیم، اوضاع در حدی بد بود که حاضر بودیم کیف سامسونت خود را در دست گرفته و شرکت و کل بدهی‌ها را یک جا به یک نفر بدهیم و فرار کنیم.وی افزود: تنها راه نجات درخواست وام برای جبران زیان بود، از این رو اقدام به درخواست تسهیلات ۲ میلیارد تومانی از صندوق توسعه ملی کردیم، که بعد از ۱۰ ماه دوندگی، هیچ نتیجه‌ای کسب نشد تا اینکه به پیشنهاد یکی از دوستان به بنیاد برکت وابسته به ستاد اجرایی فرمان امام(ره) معرفی شدیم، درخواست وام ما را پذیرفتند و در اسفند ماه همان سال، قراردادی با بنیاد برکت منعقد شد.فلاحتی یادآور شد: از زمان شروع مشارکت با بنیاد برکت، با توجه به مفاد قرارداد، ۴۹ درصد سهام شرکت به بنیاد برکت واگذار شد و مابقی نزد خودمان باقی ماند، مبلغ ۳ میلیارد و ۷۰۰ هزار تومان هم از طریق این بنیاد به شرکت تزریق شد، استارت برای تولید دوباره زده شد، ظرفیت تولید از ۶۰ درصد به ۹۵ درصد افزایش یافت تا جایی که حدود ۲۰ درصد از محصولات ما برای صادرات آماده شدند، معوقات بانکی پرداخت و مزد کارگران سر وقت پرداخت می‌شود.وی بیان کرد: در حال حاضر هم در بحث تأمین مواد اولیه مشکلی نداریم تنها چیزی که بیشتر کارخانه‌ها را زمین‌گیر می‌کند افزایش بی‌رویه دلار و ارز است که اثرش را روی لوازم و تجهیزات می‌گذارد اگر به هر دلیلی یک قطعه از کار بیفتد باید به قیمت گزافی خریداری کنیم.مدیرعامل شرکت پارس‌کاغذ نکا تأکید کرد: ناگفته نماند تعداد کارگران هم از ۳۲ نفر به ۶۰ نفر افزایش پیدا کرده همه بیمه هستند و طبق قانون کار حقوق می‌گیرند، در زمینه افزایش خطی را داریم و احداث تصفیه‌خانه فاضلابی مدرن از ۱۱۰ تا ۱۸۰ متر در دقیقه، افزایش راندمان تولید را با صرف هزینه بالای ۳ میلیارد تومان در دستور کار داریم، با توجه به اینکه این کار در بحث صنعت بازیافت است به‌طور غیر مستقیم برای ۳۰۰ نفر اشتغال‌زایی ایجاد شد، روزانه ۶۰ تن کاغذ تولید می‌کنیم.به گزارش فارس، اگر مشارکت اقتصادی بنیاد برکت با این شرکت فعال تولیدی نبود امروز شاهد باز ایستادن چرخ تولید در این کارخانه وسیع بودیم و چه بسا که امروز، راه‌اندازی دوباره آن به مراتب سخت‌تر از دو سال پیش بود، ولی خوشبختانه با تصمیمی به‌جا و کارشناسانه شاهد فعالیت مازاد این واحد تولیدی در جهت کمک به جهش تولید هستیم.گزارش از زری طاهری‌پرکوهیانتهای پیام/۸۶۰۴۸/ج/ی
به گزارش خبرنگار حج و زیارت خبرگزاری فارس، برخی از رسانه‌ها از ساخت و ساز روی مقبره امامزادگان پونک اخباری منتشر کردند و از ایجاد راه باریکی به سمت مقبره امامزادگان عینعلی و زینعلی (ع) و بسته شدن مسیر با رنگ آبی برای عملیان عمرانی گلایه‌مند بودند.این امر در حالی است که از اواخر سال گذشته امامزادگان به دلیل مبارزه با شیوع کرونا به دستور ستاد ملی مبارزه با کرونا بسته شد و از اوایل خرداد فضای باز امامزادگان با اعمال محدودیت به روی زائران باز شد و تاکنون نیز فضای بسته و تربتخانه همچنان بسته است و امکان تشرف به این فضا وجود ندارد.حسین رستمی، رئیس اداره اوقاف شمال غرب تهران در گفت‌وگو با خبرنگار حج و زیارت خبرگزاری فارس با اشاره به انجام عملیات عمرانی در آستان امامزادگان عینعلی و زینعلی (ع) اظهار داشت: این عملیات در دو فاز طراحی و اجرایی شده و قرار است در این عملیات، فضای امامزاده توسعه یابد.وی با بیان اینکه کنار امامزاده عینعلی و زینعلی (ع) دره فرحزاد بود، افزود: بر اساس طرح جدید توسعه، دره فرحزاد به فرحزاد به وسیله پلی بزرگ متصل می‌شود تا علاوه بر زیبایی این مکان مقدس، تشرف به امامزاده برای زائران تسهیل شود.رستمی با اشاره به اینکه عملیات توسعه امامزاده عینعلی و زینعلی (ع) با همکاری شهرداری در حال انجام است، خاطرنشان کرد: کوچه منتهی به امامزاده یکطرفه بود و همین امر موجب تردد سخت زائران می‌شد که با برنامه‌ریزی انجام شده سعی داریم این مشکل نیز در طرح توسعه برطرف شود.همچنین مهدی مزینانی مدیر آستان مقدس امامزادگان عینعلی و زینعلی (ع) در گفت‌وگو با خبرنگار حج و زیارت خبرگزاری فارس درباره مشکلاتی که محدودیت‌های موجود برای زائران ایجاد کرده است، گفت: از اواخر سال گذشته طرح توسعه امامزادگان عینعلی و زینعلی (ع) کلید خورد و بر اساس آن مقرر شد تا فضای امامزاده با احتساب سایر اماکن فرهنگی و مذهبی به ۲۱ هزار متر افزایش باید.وی با بیان اینکه عملیات توسعه امامزادگان عینعلی و زینعلی (ع) از سال ۹۲ طراحی و از اواخر سال گذشته اجرایی شد، افزود: در طرح توسعه علاوه بر بازسازی و افزایش مساحت امامزاده، فضای سبز، کتابخانه، سالن آمفی تئاتر و همایش، باشگاه ورزشی، حسینیه و فضای زیارتی، پارکینگ و مرکز حل اختلاف پیش‌بینی شده است که هم‌اکنون ۸ هزار متر از این فضا آماده بهره‌برداری است.مزینانی با اشاره به اینکه برای افزایش فضای امامزاده محدودیت‌هایی اعمال شده که شاید از منظر زائران چندان مطلوب نباشد، خاطر نشان کرد: برای ایجاد ایمنی هنگام توسعه و عملیات عمرانی مجبور شدیم فضاهای ناایمن را ببندیم تا با حضور زائران در فضای باز امامزاده شاهد بروز مشکلی برای آنها نباشیم اما با این حال با توجه به بسته بودن بقعه و تربتخانه، فضای باز امامزاده میزبان زائران بسیاری است و مشکلی در تردد آنها وجود ندارد.وی با بیان اینکه مسیری با ایجاد ایمنی مناسب برای تردد زائران مهیا شده است، تصریح کرد: هم‌اکنون فضای داخلی تربتخانه و بقعه حدود ۱۴۰ مترمربع است که با توجه به طرح توسعه، قرار است فضای داخلی و مسقف امامزاده به یک هزار و ۶۰۰ مترمربع افزایش یابد.مدیر آستان مقدس امامزادگان عینعلی و زینعلی (ع) درباره زمان پیشنهادی برای تکمیل این طرح گفت: با برنامه‌ریزی انجام شده توسعه امامزاده عینعلی و زینعلی (ع) در صورت تأمین اعتبارات تا دو سال آینده تکمیل و آماده پذیرش زائران خواهد بود. البته قبل از آن نیز در صورت موافقت ستاد مبارزه با کرونا، آماده بازگشایی بخشی از فضای امامزاده برای تشرف زائران هستیم.به گزارش فارس، امامزاده عینعلی و زینعلی (ع) از امامزادگان شمال غرب تهران در منطقه پونک است که فضای باز باصفای این امامزاده همزمان با ایام مناسبتی به ویژه محرم و صفر میزبان زائران بسیاری است و شب‌های جمعه نیز مملو از جمعیت است. البته اکنون با شیوع کرونا تعداد زائران امامزاده کاهش یافته است و عملیات عمرانی در این آستان نیز مزید علت برای کاهش تعداد زوار به شمار می‌رود.با طرح توسعه امامزاده عینعلی زینعلی (ع)، تربتخانه این آستان از ۱۴۰ متر به یک هزار و ۶۰۰ متر افزایش می‌یابد؛ به طوری که حدود ۱۲۰ برابر خواهد شد و ظرفیت پذیرایی از زائران نیز افزایش می‌یابد.انتهای پیام/
به گزارش خبرنگار قرآن و فعالیت‌های دینی خبرگزاری فارس، مجموعه عظیم «الغدیر» اثر ارزشمند مرحوم علامه عبدالحسین امینی (ره) است که همزمان با پنجاهمین سال درگذشت ایشان خبرگزاری فارس در سلسله گزارش‌ها و گفت‌وگوهایی به تبیین ابعاد شخصیتی مرحوم علامه امینی و مجموعه «الغدیر» می‌پردازد.یکی از اشخاصی که محضر مرحوم علامه امینی را درک کرد، سید محمدصادق قاضی‌طباطبایی، فرزند آیت‌الله سید‌حسین قاضی طباطبایی از فعالان مذهبی و مبارز دوران طاغوت است که دقایقی را با وی به گفت‌وگو نشستیم.قاضی طباطبایی با اشاره به زحمات علامه امینی برای جمع‌آوری مجموعه «الغدیر» گفت: آن زمان که ما در قم زندگی می‌کردیم، مرحوم علامه امینی، علامه جعفری و علامه طباطبایی که همه از مفاخر آذربایجان هستند، منزل ما آمد و شد داشتند و من از نزدیک شاهد زحمات این عالم بزرگوار برای خلق شاهکار «الغدیر» بودم.علامه «الغدیر» را در نهایت بی‌طرفی، امانت‌داری و به دور از غرض‌ورزی نگارش کردوی ادامه داد: علامه امینی برای این کار خون دل‌ها خورد. تاریخ‌نگاری کار آسانی نیست، وی سفرهای زیادی کرد و عمرش را در این راه مصرف کرد و همه تلاشش این بود که کمال امانت را در نگارش «الغدیر» رعایت کند و در نهایت بی‌طرفی و به دور از غرض‌ورزی این مجموعه را گرد‌آوری کرد.وی با اشاره به دیدار علامه امینی با علمای اهل سنت گفت: مرحوم علامه امینی ضمن اینکه منابع تاریخی را مطالعه می‌کرد با بسیاری از علمای اهل سنت گفت‌وگو کرد. اگر نگاهی به این مجموعه گران‌قدر بیندازید می‌بینید که بسیاری از مستندات از منابع اهل سنت برگرفته شده است.الغدیر گنیجینه گرانقدری که مظلوم واقع شده استقاضی طباطبایی با اشاره به مظلومیت مجموعه «الغدیر» گفت: با وجود این که علامه نهایت به بی طرفی را در گردآوری «الغدیر» به خرج می‌داد اما این کتاب مظلوم واقع شد، امروز اگر در عربستان «الغدیر» را از کسی بگیرند دارنده آن را محاکمه و مجازات‌های سختی می‌کنند. همه تلاش علامه این بود که بتواند یک راه درست را نشان مسلمانان بدهد زیرا اگر در همان دوران صدر اسلام واقعه غدیر انکار نمی‌شد وضع امروز ما به گونه‌ای دیگر بود اما متأسفانه برخی نمی‌خواهند این موضوع و راه درستی که در «الغدیر» معرفی شده را بپذیرند.وی ادامه داد: متأسفانه بسیاری از اهل سنت از موضوع غدیر و واقعیت‌های آن اطلاع ندارند و چه بسا اگر مجموعه «الغدیر» در اختیار آنها قرار می‌گرفت و آن را مطالعه می‌کردند آن را می‌پذیرفتند. البته امروز ما وظیفه داریم که در این راستا گام برداریم. زیرا علامه برای جمع‌آوری و نگارش «الغدیر» رنج‌های فراوانی را به جان خرید و اجل به او مهلت نداد تا این اطلاعاتی که در «الغدیر» جمع‌آوری کرده را تبیین کند.تلاش علامه برای تأسیس کتابخانه مجهز در نجفقاضی طباطبایی با بیان اینکه علامه تلاش می‌کرد که تا کتابخانه مجهزی در نجف درست کند، گفت: مرحوم علامه مکتب امیرالمؤمنین را در نجف تأسیس کرد و قصد داشت کتابخانه مجهزی در آنجا درست کند که عمرش وفا نکرد و بدرود حیات گفت و در همین محل هم به خاک سپرده شد. یاد دارم که پیکر مطهر ایشان از مسجد ارک تهران با استقبال گسترده مردم و همینطور چهره‌های آن زمان تشییع شد و این پیکر مطهر به نجف اشرف انتقال پیدا کرد و در همین مکتب امیرالمؤمنین نجف به خاک سپرده شد.تلاش ساواک برای ایجاد تفرقه بین علما/ ارتباط خوب علامه با دیگر علمای آن دورانوی در خصوص ارتباط علامه امینی با دیگر علما گفت: ایشان با علمای دورانش ارتباط بسیار خوبی داشت و در نگارش «الغدیر» هم با دیگر بزرگان مشورت می‌کرد. یکی از مشکلات آن زمان این بود که ساواک تلاش می‌کرد علما را به جان هم بیاندازد و بین آنها تفرقه ایجاد کند و بارها مشاهده می‌شد که طرفداران علما با هم برخورد‌هایی هم داشتند اما این کار ساواک همواره با شکست روبرو می‌شد زیرا این تلاش ساواک در ارتباط علما با هم خدشه‌ای به وجود نمی‌آورد.قاضی طباطبایی ادامه داد: یاد دارم مرحوم علامه ارتباط بسیار خوبی با آقای طالقانی داشت با وجود اینکه مشی آقای طالقانی بسیار متفاوت بود و ایشان مجاهد بودند، اما ارتباط خوبی با علامه امینی داشت آن زمان آقای طالقانی تلاشش در حوزه تبیین قرآن کریم بود و حتی خیلی‌ها به ایشان ایراد می‌گرفتند که تفسیر قرآن کار معصوم است و شما نباید به این امر ورود کنید.انتهای پیام/
خبرگزاری فارس- گروه قرآن و فعالیت‌های دینی: پیامبر (ص) می‌فرمایند: «قارِئُ القُرآنِ وَ المُستَمِعُ فِی الأَجرِ سَواءٌ» قاری قرآن و گوش‌کننده آن در پاداش مساوی هستند. (مستدرک الوسائل ۴/ ۲۶۱)در ادامه تلاوت ترتیل صفحه ۴۲۰ قرآن شامل آیات ۱۶ تا ۲۲ سوره مبارکه احزاب باصدای مرحوم عبدالباسط تقدیم می‌شود.انتهای پیام/
به گزارش خبرنگار کتاب و ادبیات خبرگزاری فارس، مراسم رونمایی و جشن امضای رمان «پناه عصر امروز با حضور الهام تیموری نویسنده، ابراهیم شمشیری مدیرعامل انتشارات سروش، معصومه آباد نویسنده، میثم نیلی مدیرعامل مجمع ناشران انقلاب اسلامی و جمعی از اهالی فرهنگ و رسانه در ترنجستان سروش برگزار شد.* تیموری: سعی کردم در اکثر آثارم زن تراز انقلاب را‌‌‌‌‌‌‌‌‌‌ نشان دهمبر اساس این گزارش الهام تیموری نویسنده کتاب در ابتدای نشست اظهار داشت: «پناه» اولین و آخرین اثرم نخواهد بود بلکه سومین رمانم محسوب می‌شود و پس از آن نیز سه رمان دیگر نوشته‌ام. ایده این کتاب مدت‌ها در ذهنم بود اما قسمت نمی‌شد تا قلمی شود.وی افزود: در ادامه به سفارش سایت «باحجاب» کار را پذیرفتم؛ با توجه به رویکردهایی که داشتیم به این نظر رسیدیم که «پناه» می‌تواند اثر مثبت در جامعه و مخاطب داشته باشد. ابتدا روزنویسی‌ها را‌‌‌‌‌‌‌‌‌‌ آغاز کردم (اواخر سال ۹۵) و این رمان مرداد ۹۶ به پایان رسید.تیموری در پاسخ به این که چرا روند انتشار کتاب تاکنون به طول انجامیده گفت: ‌به عنوان یک نویسنده سختگیر هستم. کار باید پخته‌تر می‌شد. بررسی ‌کردم و اشکالات برطرف ‌شد. از این رو روند انتشار کمی به طول انجامید.به گفته وی، پیش از «پناه» چند کار آنلاین و بخش بخش منتشر می‌شد، به نوعی داستان‌نویسی آنلاین. من کتابخوان حرفه‌ای بودم و حس کردم کتابخانه‌ها کتاب مدنظر من را‌‌‌‌‌‌‌‌‌‌ ندارند. از سوی دیگر می‌دیدم در برخی حوزه‌ها نظارت هم وجود ندارد و هر کسی می‌تواند به راحتی دست به قلم شده و الگوسازی کند.به گفته تیموری، از روز نخست سعی کردم کارهای ارزشی بنویسم. از این رو با مخاطبان آنلاین داستان‌ها را‌‌‌‌‌‌‌‌‌‌ به اشتراک می‌گذاشتم، ولی این که در موعد مقرر باید بخشی از داستان روی سایت قرار گیرد شاید برای نویسنده استرس‌آفرین باشد، اما از سوی دیگر چون نویسنده با مخاطبان ارتباط دارد و کامنت‌ها را‌‌‌‌‌‌‌‌‌‌ دریافت می‌کند، این موضوع به او کمک می‌کند تا پیش از اتمام کار نقاط ضعف و قوت را مشاهده کند؛ از این رو محاسن نویسندگی آنلاین را‌‌‌‌‌‌‌‌‌‌ بیش از معایبش می‌دانم.نویسنده این اثر در بخش دیگری از سخنان خود با بیان اینکه اگر قرار بود از ابتدا رمان «پناه» ‌‌‌‌‌‌‌‌‌‌ فیزیکی و در قالب کتاب منتشر شود شاید ۵۰۰ صفحه می‌شد، گفت: پس از سه بار ویرایش به این نتیجه رسیدم که این گونه که امروز رونمایی می‌شود، در قالب کتاب چاپ شود. ولی نمی‌توان شالوده کار را‌‌‌‌‌‌‌‌‌‌ دست زد، از این رو سعی کردم مواردی را‌‌‌‌‌‌‌‌‌‌ که مخاطب کتابخوان مدنظر دارد در تألیف مورد توجه‌ قرار دهم.به گفته وی، سعی کردم در اکثر آثارم زن تراز انقلاب را‌‌‌‌‌‌‌‌‌‌ بیان کنم. اما در میسر نوشتن هیچ وقت مخاطب را‌‌‌‌‌‌‌‌‌‌ سیاه و سفید نمی‌بینم، بلکه قشر خاکستری را‌‌‌‌‌‌‌‌‌‌ نیز مورد توجه دارم. کامنت‌هایی دریافت می‌کردم که در نوشتن ادامه داستان یاری‌ام کرد. آنچه که من به آن رسیدم مخاطب رمان پناه عام هستند، حتی آقایان هم مخاطب آن شمرده می‌شوند.وی درباره معرفی یک کتاب در میانه رمانش گفت: وقتی داستان را‌‌‌‌‌‌‌‌‌‌ به صورت آنلاین منتشر می‌کردم، پاورقی نداشتم و تنها نام کتاب را‌‌‌‌‌‌‌‌‌‌ مطرح می‌کردم. برخی مخاطبان کنجکاو شده و ممکن بود دنبال آن کتاب بروند، اما وقتی کتاب به صورت فیزیکی منتشر می‌شود در معرفی کتاب تعمد داشتم؛ چراکه شاید بدین وسیله مخاطب پایبندتر شود.وی درباره یکی از ویژگی‌های رمان «پناه» یعنی خوش‌خوان بودن، گفت: هر نویسنده‌ای سبک خاص خود را‌‌‌‌‌‌‌‌‌‌ دارد و به نحو خاصی قلم می‌زند، فکر می‌کنم این مدل نوشتن سبک من باشد. فکر می‌کنم نوع قصه گویی و داستان نویسی من است که بر آن تمرکز دارم و مخاطب را‌‌‌‌‌‌‌‌‌‌ علاقمند می‌کنم.تیموری درباره این که تحت تأثیر چه نویسنده یا کتاب‌هایی بوده است، گفت: من مخاطب خوبی بودم. بسیار کتاب می‌خواندم، یکی از مسائلی که در یافتن هدف کمکم کرد این بود که سیر مطالعاتی داشتم که به من خط مستقیم را‌‌‌‌‌‌‌‌‌‌ نشان می‌داد. در نوشتن هم همیشه سعی دارم سیر مطالعاتی در کنار نوشتن حفظ شود. مدام سعی می‌کنم خود را‌‌‌‌‌‌‌‌‌‌ به‌روز کنم و کتاب‌های مشابه را‌‌‌‌‌‌‌‌‌‌ بخوانم تا فقط نویسنده نباشم.وی در پایان سخنانش در باره پیرنگ داستان گفت: چیزی که ابتدا نوشته می‌شود طرح کلی داستان و 4 عنصر لازم است که در باره هر رمان و داستان صدق می‌کند، اما پیرنگ در بطن داستان رخ می‌دهد، از این رو پیر‌نگ پناه باز بود. از ابتدا که شخصیت‌ها را‌‌‌‌‌‌‌‌‌‌ می‌چیدم به این مسأله توجه داشتم.* کشوری: تولید آثار با محوریت حجاب و ارزش‌ها در سایت «باحجاب»در ادامه این مراسم حجت‌الاسلام کشوری دبیر قرارگاه عفاف و حجاب اظهار داشت: قرارگاه عفاف و حجاب در سپاه حضرت محمد رسول‌الله (ص) تهران در عرصه‌های مختلف فعال است. هر چند در برخی عرصه‌ها حضور پررنگ‌تری دارد. یکی از آنها سایت «باحجاب» است که به همت تعدادی از بانوان چند سالی است راه اندازی شده،‌ اهدافی را‌‌‌‌‌‌‌‌‌‌ نیز در سرلوحه تولیدات خود دارد که از آن جمله می‌توان به مجموعه رمان‌های سریالی اشاره کرد که در این راستا تاکنون ۶ اثر کار شده است.وی افزود: از سال ۸۵ درگیر حوزه عفاف و حجاب و فعالیت‌های فرهنگی در این بخش بودیم. چندین کتاب نیز بنده تألیف کردم که از آن جمله می‌توان به «حجاب چرا؟» و «استانداردی برای زیبایی» اشاره کرد. همیشه جای تولیدات در حوزه ادبیات داستانی و رمان احساس می‌شد. از این رو به این فکر افتادیم تا در حوزه داستان‌نویسی نیز اثربخش باشیم. زیرا هنگامی که با هیأت اندیشه‌ورز صحبت می‌کردیم یکی از تهدیدات فضای مجازی که باید با آن مقابله جدی داشته باشیم، رمان‌های سریالی آنلاین بودند که در فضای منافی عفت نشر می‌شد. از این رو به این نتیجه رسیدیم کارهایی ناظر به مسائل ارزشی و عفیفانه منتشر کنیم. سال گذشته ۶ کار تولید شد و امیدواریم طی آشنایی با نویسندگان جدید کتاب‌های بیشتری منتشر شود.* آباد: کتاب «پناه» یک منظومه بسیار ارزشمند استمعصومه آباد عضو سابق شورای شهر تهران در بخش دیگری از این مراسم «پناه» را‌‌‌‌‌‌‌‌‌‌ رمانی ارزشمند برشمرد و گفت: بنده منتقد کتاب نیستم، اما وقتی یک کتاب نوشته می‌شود، خوانده، نقد و درباره‌اش گفتگو می‌شود. اگر بخواهم از اثر ارزشمند صحبت کنم باید به برداشت‌های خودم اشاره کنم. آنچه من برداشت کردم دو سبک زندگی بود؛ یکی سبکی که بدون الگو و آموزه‌ها، یله و رها در برخی گروه‌های اجتماعی میان جوانان ما شکل گرفته که تلاش می‌کند او را‌‌‌‌‌‌‌‌‌‌ به سمت بی‌هویتی سوق دهد، چون آنچه هویت و کنش‌های ما را‌‌‌‌‌‌‌‌‌‌ شکل می‌دهد متاثر از تربیت ماست.وی گفت: ‌این کتاب زیبا شخصیت‌هایی را‌‌‌‌‌‌‌‌‌‌ در خود دارد که به انتخاب نویسنده، نمادها و نشانه‌هایی از آنها بیان می‌شود که در رفتارها و گفتمانشان دقیقا شاخص‌هایی عیان است. اینها از انتخاب‌های نویسنده است و در این راستا، شخصیت اصلی برایم جالب بود. «پناه» تلاش می‌کرد تا در شرایطی که قرار می‌گیرد همه چیز را‌‌‌‌‌‌‌‌‌‌ تجربه کند. دختران و پسران ما نیز می‌خواهند همه چیز را‌‌‌‌‌‌‌‌‌‌ خودشان تجربه کنند اما شاید عمرمان کفاف تجربیات بسیار را‌‌‌‌‌‌‌‌‌‌ ندهد. بنابراین باید گاهی از تجارب دیگران بهره‌مند شد. رمان «پناه» تجربه‌ای است برای افرادی که از این مسیر عبور می‌کنند. «پناه» به وسیله کتاب در مسیر خود قرار گرفت. اگرچه ابتدا با ادبیات ناموزون و خیلی نامبارک که بین دختران و پسران گذرا مطرح می‌شد، موضوع را‌‌‌‌‌‌‌‌‌‌ مطرح کرد اما توسط شهاب‌الدین کتابی به او داده شد که مقدمه یک سؤال را‌‌‌‌‌‌‌‌‌‌ رقم زد. او در بسیاری از موارد شک می‌کرد و این شک مقدمه یقین است. همه اینها چراغ روشنی بود تا در پی جواب باشد.آباد گفت: کتاب یک منظومه بسیار ارزشمند است که اگر این فرهنگ را‌‌‌‌‌‌‌‌‌‌ در نسل جوان ایجاد کنیم اتفاقات بسیار خوبی رقم می‌خورد.* رضایی: «پناه» جنسیت ندارد و زنانه هم نیستسیدصادق رضایی در بخش دیگری از این مراسم رمان «پناه» را‌‌‌‌‌‌‌‌‌‌ دارای جنسیت خاص ندانست و گفت: «پناه» جنسیت ندارد و زنانه هم نیست. بیش از ۱۶ شخصیت تأثیرگذار مرد دارد و از جمله کتاب‌هایی است که جنسیت بردار نیست.وی در بخش دیگری از سخنان خود از فعالان فرهنگی در جهت ترویج این کتاب دعوت کرد و گفت: تمام کسانی که به نوعی در زندگی یک نوجوان تأثیرگذار هستند مخاطب کتاب‌اند. کتاب درباره سبک زندگی ایرانی ـ اسلامی است و بسیار زیبا نوشته شده و به تمام معنا این کتاب رمان است.* نیلی: ما به کتاب‌هایی چون «پناه» نیاز داریم چراکه هویت‌بخش استمیثم نیلی مدیرعامل مجمع ناشران انقلاب اسلامی در این مراسم طی سخنان کوتاهی گفت: بابت این کتاب زیبا خداوند اجر مضاعفی به ناشر و نویسنده خواهد داد. کتاب آن طور که مطرح می‌شود هویت یک دختر مسلمان ایرانی است. هویتی که پناهگاهش است و دوباره به آن برمی‌گردد. این موضوع یقینا تفاوتی را که بین کتاب «پناه» و کتاب‌هایی دیگری که در این زمینه نوشته شده را‌‌‌‌‌‌‌‌ نشان می‌دهد.نیلی گفت: در رمان «پناه» بخشی مربوط به شخصیت و هویتش در خاک و زمین و خانواده اوست و بخشی مربوط به محبتی است که از امام هشتم در دل دارد که این محبت دست او را‌‌‌‌‌‌‌‌‌‌ گرفته و به نقطه مطلوب می‌رساند.وی در پایان گفت: سال‌هاست ما نیازمند به کتاب‌هایی در گونه بازگشت به هویت هستیم، چون کاری که رضاخان و جریان روشنفکری با این کشور انجام دادند و برایش از کتاب و نشر سواری گرفتند، برای خارج کرد نسل‌های بعدی از پایگاه هویتی خودشان بود. آنهم با کمک پول، زور و رسانه الان هم همان مسیر را‌‌‌‌‌‌‌‌‌‌ ادامه می‌دهند. ما به کتاب‌هایی چون «پناه» نیاز داریم چراکه همانند کتاب «من زنده‌ام» هویت‌بخش است. به واسطه کتاب «من زنده‌ام» بسیاری از افراد مسیر زندگی‌شان تغییر کرد، از این رو این اثر جزو کتاب‌هایی است که جدی‌تر باید با آن برخورد کرد.* شمشیری: مذاکره با رادیو نمایش برای نمایش رادیویی «پناه»ابراهیم شمشیری در پایان این مراسم گفت: سعی کردیم در معرفی و توزیع کتاب در سازمان صدا و سیما پیگیری‌هایی داشته باشیم. با رادیو نمایش هم مذاکراتی صورت گرفته تا نمایش رادیویی این اثر را‌‌‌‌‌‌‌‌‌‌ شاهد باشیم. این آثار می‌تواند ادامه دار باشد زیرا کار سازمان سریال سازی است.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرنگار کتاب و ادبیات خبرگزاری فارس، در پی منویات مقام معظم رهبری و توجه ویژه ایشان به شعر و ادبیات و همچنین مطالبه همیشگی ایشان در حمایت از جریان‌های اصیل ادبی، نهاد کتابخانه‌های عمومی کشور با همراهی جمعی از استادان عرصه شعر و ادب اقدام به تشکیل و راه‌اندازی محافل ادبی در سراسر کشور و با محوریت کتابخانه‌های عمومی کرد که این اقدام با واکنش اهالی و فعالان این عرصه همراه بود.گسترش جریان اصیل زبان و ادبیات فارسی در بین مردم با استفاده از ظرفیت کتابخانه‌های عمومی به عنوان شبکه گسترده فرهنگی در سراسر کشور از موضوعات مورد توجه این نهاد برای راه‌اندازی این محافل هستند که دبیری آن را شاعران و پژوهشگران مطرح هر استان بر عهده دارند.نهادینه کردن فرهنگ مشارکت عمومی برای انجام فعالیت‌های ادبی در کتابخانه‌ها و تمهید زمینه اعتلای آن، تقویت و راه‌اندازی محفل‌های ادبی در کتابخانه‌های عمومی برای ایجاد انگیزه نسبت به شعر و ادبیات فارسی و همچنین ساماندهی نیروهای متعهد و متخصص ادبی به منظور ایجاد تحول فرهنگی در خدمات کتابخانه‌ها از مهم‌ترین اهداف درنظر گرفته شده برای این حرکت بوده است.در دستورالعمل تدوین شده برای فعالیت محافل، اقداماتی چون استفاده از ظرفیت محفل‌های ادبی برای ساماندهی، ارتقاء و حمایت از بکارگیری فعالان ادبی در برنامه‌های کتابخانه‌ها، برگزاری دوره‌های آموزشی و کارگاهی ادبی، تولید محتوا در زمینه ادبیات متعهد، آیینی و حوزه‌های حائز اهمیت و برگزاری همایش‌ها، نشست‌ها و محافل ادبی آورده شده است.همچنین تشکیل بانک اطلاعاتی اعضای محفل ادبی (اعضاء ویژه و عادی)، برگزاری مسابقات ادبی مختلف و مشاعره، بهره‌گیری مناسب از فضای مجازی برای توسعه کمّی و کیفی فعالیت‌های محفل (اطلاع‌رسانی گزارش جلسات در وبلاگ و...) و همکاری در تولید و نشر برنامه‌های محفل ادبی از دیگر اقدامات محافل برای دست‌یابی به اهداف هستند.سعید بیابانکی، شاعر و منتقد ادبی کشور با اشاره به پیشینه شکل‌گیری محافل ادبی در کشور، در این باره به خبرنگار فارس گفت: من شعر را مانند بسیاری از شاعران با فعالیت در انجمن‌هایی شروع کردم؛ انجمن‌هایی که در دل کتابخانه‌های عمومی بودند. به عنوان مثال انجمن ادبی سروش در خمینی‌شهر، در ادامه انجمن ادبی در کتابخانه عمومی صائب در کنار آرامگاه صائب تبریزی، انجمن ادبی کمال که در کتابخانه عمومی امام صادق(ع) در کنار چهارباغ اصفهان و سپس کتابخانه ابن مسکویه در اصفهان.وی افزود: به نظر من اصلاً جای انجمن‌های ادبی در کتابخانه‌هاست و تا جایی که به یاد دارم، محافل و انجمن‌های ادبی در کتابخانه‌ها تشکیل می‌شده است. البته در ادامه نهادهای دیگری هم پیش آمدند و این محافل را گسترش دادند که فی‌نفسه اتفاق بدی نبود، اما بسیاری از آنها عمر درازی نیافتند. از سوی دیگر فعالیت انجمن‌های ادبی و محافلی که در کتابخانه‌ها شکل گرفته بود، نیز طی سالیان اخیر کمرنگ شده بود.این شاعر و منتقد ادبی کشور با تقدیر از اقدام نهاد کتابخانه‌های عمومی کشور در راه‌اندازی محافل ادبی در استان‌های مختلف گفت: شاعر باید با کتاب، کتاب خواندن و استشمام عطر و شمیم کتاب، زندگی کند و به همین دلیل، بهترین مکان برای گردهمایی شاعران کتابخانه است. از این جهت اقدام نهاد در پیگیری و از سر گرفتن فعالیت محافل ادبی، اقدامی بسیار فرخنده است.بیابانکی ادامه داد: خوشبختانه دبیرکل نهاد از شخصیت‌های فرهیخته کشور هستند که طی سال‌های اخیر اقداماتی مثبت، سنجیده و با پشتوانه فکری در فضای کتابخوانی و کتابخانه‌ها به انجام رسانده‌اند. احیاء مجدد محافل ادبی با محوریت کتابخانه‌های عمومی و استمرار فعالیت آنها به صورت مجازی در شرایط حاکم بر کشور نیز حرکتی خجسته است؛ به خصوص در این روزها که تقریبا اغلب مجامع فرهنگی و ادبی و هنری ما تعطیل است.انتهای پیام/
به گزارش خبرنگار حج و زیارت خبرگزاری فارس، با افزایش تعداد مبتلایان به کرونا در عراق و تعطیلی برخی از مشاغل، امرار معاش برای بسیاری از مردم عراق سخت شده است.بر همین اساس، کمک‌های مردمی برای تهیه بسته‌های معیشتی از اوایل شیوع کرونا در عراق به همت اعتاب مقدسه عراق و همچنین مراجع جمع‌آوری و توزیع شد.همچنین موکب‌های اربعینی که برای اعیاد شعبانیه خود را آماده کرده بودند، اوایل سال جاری با تخصیص مبالغ جمع‌آوری شده به نیازمندان، سعی در کمک به مردم داشتند.پس از مدتی نیز آیت‌الله سیستانی، مرجع شیعیان عراق از مردم خواست تا به کمک یکدیگر بشتابند و برای کمک به نیازمندان اقدام کنند که بعد از آن کمک‌های مردمی بیش از گذشته شد.اکنون نیز با پیروی از فرمایش‌های آیت‌الله سیستانی برای کمک به نیازمندان، موکب‌های اربعینی عراق دوباره فعال شدند و روزانه بیش از یک هزار بسته معیشتی تهیه و بین نیازمندان توزیع می‌کنند.این موکب‌ها که بیشتر در کربلا و نجف هستند، قرار است تا پایان کرونا به نیازمندان خدمت‌رسانی کنند. البته به گفته یکی از موکبداران عراقی، با توجه به احتمال کاهش زائران در اربعین امسال، سعی شده تا بودجه برخی از موکب‌ها برای کمک به نیازمندان و همچنین مداوای بیماران کرونایی اختصاص پیدا کند.هم‌اکنون بیش از ۳۸۰ موکب عراقی در کربلا و ۱۱۰ موکب عراقی در نجف اشرف و همچنین ۱۶۰ موکب عراقی در بغداد با هم برای مبارزه با کرونا و تهیه و توزیع بسته‌های معیشتی بین نیازمندان فعال هستند.انتهای پیام/
به گزارش خبرنگار قرآن و فعالیت‌های دینی خبرگزاری فارس هر هنگام که از حجاب و هفته‌ مناسبتی آن در ایران سخن به میان می‌آید، ماجرای گوهرشاد در اذهان تداعی می‌کند. ماجرایی که محملی برای تجلی عفت و ظهور گوهر زنانگی ایرانیان مسلمان بوده و هست.هنوز که هنوز است گویا قصه‌ گوهر شاهد و ظلمت عفت و حیای زن ایرانی که در پس پشت این قصه نهفته است، ابعاد نامشخصی دارد که نیازمند تبیین جوانبش احساس می‌شود.در این زمینه گفت‌‌وگویی با دکتر کبری خزعلی، رئیس شورای فرهنگی، اجتماعی زنان انجام دادیم که در ادامه تقدیم می‌شود.کشف حجاب حاصل سفر رضا خان به ترکیه و القای تفکر عقب‌ماندگی از سوی برخی روشنفکران بودروند تاریخی حرکت رژیم پهلوی در مسئله حجاب چگونه بود که منجر به واقعه گوهرشاد شد؟  راجع به خود قیام گوهرشاد کشف حجابی که توسط رضاخان در سال ۱۳۱۳ اعلام شد از نتایج سفری بود که رضا شاه به ترکیه داشت. او در این سفر برداشت کرده بود که برای رسیدن به پیشرفت با مدل مدرنیته غربی نیاز به تغییر لباس است و برای این منظور تصمیم به قانون اعمال تغییر لباس برای مردان و زنان گرفت به این صورت که مردان را مجبور به پوشیدن کلاه شاپو و زنان را مجبور به برداشتن حجاب کند.البته بحث کشف حجاب صرفاً به این سفر رضاخان به ترکیه بر نمی‌گردد اصل مطلب این است که عده‌ای به اصطلاح روشنفکر از فرنگ برگشته هم چنین تفکری را القا می‌کردند که علت عقب افتادگی ما ارتباط مستقیم دارد با سبک پوشش مردممان بر همین مبنا شروع کردند به تلاش برای اصلاح قوانین و حذف ارزش‌های دینی از آنها. البته اصل قضیه سیاست انگلیس بود که به بهانه رسیدن به پیشرفت اعمال می‌شد زیرا این نوع تجددخواهی انگلیسی مانع شکل‌گیری مجدد تمدن اسلامی بود.بهائیت اولین گروهی که به مبارزه با حجاب برخواستدر خصوص نقش علما علی الخصوص امام خمینی (ره) در این جریان توضیح دهید.در این راستا حضرت امام خمینی رحمة الله علیه تأکید کردند که استعمارگران برای سلطه مجدد آمده‌اند و ابتدا به سراغ زنان ما رفته‌اند. امام فرمودند: آنان چون می‌دیدند که زنان در نهضت مشروطه و پس از آن نقش برجسته‌ای داشتند و آنها هستند که می‌توانند مردم را به میدان مبارزه بکشانند اول سراغ زن‌ها رفتند.نکته‌ای که نباید از نظر دور بماند این است که در این عرصه می‌دانیم که اولین گروهی که به مبارزه علنی با حجاب آمد فرقه بهائیت بود. یکی از ۱۲ تعلیم این فرقه برابری زن و مرد از جمیع جهات بود که برای به تصویر کشیدن این مفهوم زنی به نام زرین تاج که ملقب به قرةالعین بود بی‌حجاب در جمع مردان حاضر شد و به اصطلاح اعلام تغییر فرهنگ بر اساس تعالیم بهائیت صورت گرفت.هشدار امام خمینی (ره) به شاه درباره خطر بهائیتحضرت امام خمینی (ره) در عاشورای ۱۳ خرداد ۴۲ در مدرسه فیضیه ناظر به همین حضور بهائیت در قضیه کشف حجاب فرمودند: «یک حقایقی در کار است شما آقایان در تقویم دو سال پیش از این یا ۳ سال پیش از این به آن مراجعه کنید در آنجا می‌نویسد تساوی حقوق زن و مرد رأی عبدالبها است و این آقایان از آن تبعیت می‌کنند. آقای شاه هم نفهمیده می‌رود و می‌گوید تساوی حقوق زن و مرد! آقا این را به تو تزریق کردند که بگویند بهایی هستی که من بگویم کافر است و بیرون کنند. نکن اینطور، بدبخت نکن، اینطور تعلیم اجباری عمومی نظامی کردن زن رأی عبدالبهاست. مطالب خیلی زیاد‌تر است، از این که شما بتوانید تصور کنید مملکت ما دین ما در معرض خطر است.»برنامه‌ریزی رضا شاه برای کشف حجاببرنامه‌ رضا شاه برای تغییر پوشش و کشف حجاب مردم به چه صورت بود؟رضاخان شروع کرد به برخی تشویق‌ها برای کشف حجاب. ابتدا از خانواده خود شروع کرد و زنان دربار را بی حجاب در جمع مردان می‌آورد و به مسئولان دربار دستور داد تا دختران، مادران و همسرانشان را بدون حجاب در مراسمات مختلف همراه بیاورند. به کارمندان برای خرید لباس همسرانشان وام می‌داد تا آنها را در جشنواره‌ها و مهمانی‌ها بی‌حجاب همراه بیاورند. کارمندانی که همسرانشان را نمی‌آوردند توبیخ می‌شدند! و باحجاب‌ها را بازداشت و مجازات می‌کرد پس از آن زن‌ها را از حضور در تمام فعالیت‌های اجتماعی پارک‌ها، درمانگاه حتی درشکه و اتومبیل و حتی ورود و خروج از گرمابه با رعایت حجاب محروم می‌کرد و برای گسترش فرهنگ بی‌حجابی و اهانت به حجاب فقط زنان روسپی حق بی‌حجاب شدن نداشتند و باید در اجتماع با حجاب و چادر حضور پیدا می‌کردند.اعتراض مردم به کشف حجاب و دستگیری علما سبب تحصن گوهرشاد شددرمورد شکل‌گیری تحصن گوهرشاد لطفا توضیح دهید.در شیراز مراسمی با حضور و سخنرانی وزیر معارف در فروردین‌ماه سال ۱۳۱۴ جشنی همراه با پایکوبی و رقص دوشیزگان که حجابشان را برداشته بودند برگذار شد که به دنبال آن اعتراضات مردمی شدیدی شکل گرفت و اعتراض آیت‌الله فال اسیری به دستگیری ایشان منجر شد. در ادامه در تهران اعتراض به دستگیری آیت‌الله فال اسیری و در پی آن در حوزه‌های علمیه قم، مشهد و تبریز با موجی از اعتراض توسط علما و روحانیون به وجود آمد که باعث توسعه اعتراضاتی در تبریز و قم تهران و مشهد شد که در مشهد پس از دستگیری آیت الله قمی، شیخ محمدتقی بهلول به منبر رفت و به این شرایط اعتراض کرد وی نیز دستگیر شد که با اعتراض مردم آزاد شد و دوباره به سخنرانی پرداخت.شیخ بهلول گفت: یا باید احکام اسلام جاری شود یا همه کشته شویمشیخ محمدتقی بهلول در حرم امام رضا (ع) به مردم گفت: «ما باید نشان دهیم، باید پایمردی کنیم تا یا آیت الله قمی آزاد شود. باید یا احکام اسلام جاری شود یا همه کشته شویم» به دنبال این حرکت رژیم وارد شد درهای حرم را بست و همه را به رگبار بست و قتل عام کرد. کسانی که در حرم به همراه بهلول تحصن کرده بودند و خواستار آزادی حجاب زنان و آزادی آیت الله قمی بودند شهید شدند. مأموران زخمی‌ها را هم به همراه زنده‌ها و مجروحان با کامیون به سمت گورهای جمعی بردند و دفن کردند.در نتیجه این حادثه مردم متوجه شدند که مدرنیته مورد نظر غرب نه تنها ترقی و پیشرفت ندارد که در مقابله با دنیا و دین و اعتقادات و دیانت آنها است از آن زمان ملجأ و پناه مردم روحانیت شد و مردم با هدایت روحانیت حرکت می‌کردند که حرکت‌های بعد از آن تا پیروزی انقلاب در همین راستا ادامه داشت.انتهای پیام/
"به گزارش خبرنگار کتاب و ادبیات خبرگزاری فارس، همزمان با سالروز امضای توافقنامه برجام، انتشارات جهادی شهید کاظمی اقدام به معرفی و توزیع بسته مطالعاتی با محوریت اسناد و حقایق برجام و مذاکرات هسته‌ای کرده است.برنامه جامع اقدام مشترک (برجام) توافقی است بین‌المللی که بر سر برنامه هسته‌ای ایران بین کشور‌های گروه ۱+۵ (آمریکا، روسیه، چین، فرانسه، انگلیس و آلمان) و ایران در شهر وین اتریش رقم خورد.این مذاکرات یکی از طولانی‌ترین مذاکرات بین المللی بر سر یک موضوع مشخص بود که از سال ۲۰۱۳ میان ایران و ۶ قدرت جهانی آغاز شد و در نهایت در سال ۲۰۱۵ به نتیجه رسید. با اینکه توافق اولیه موسوم به برجام در ماه ژوئیه به نتیجه رسید اما مذاکرات دو طرف ادامه یافت تا سرانجام در آوریل ۲۰۱۵ به «تفاهم لوزان» به عنوان چارچوبی برای توافق وین دست یافتند.بر اساس متن توافق برجام، ایران ذخایر غنی سازی متوسط خود را پاکسازی، ذخیره سازی اورانیوم با غنای کم را تا ۹۸ درصد قطع و همچنین تعداد سانتریفیوژ‌های خود را تا حدود دو سوم به مدت حداقل ۱۵ سال کاهش خواهد داد.همچنین بر اساس برجام، ایران غنی سازی بیش از ۳۶۷ درصد را متوقف کرده و هیچ تاسیسات غنی سازی جدید و یا رآکتور آب سنگین نخواهد ساخت. علاوه بر محدودیت‌هایی در بخش‌های فنی و هسته‌ای تاسیسات هسته‌ای کشورمان، به منظور بررسی، نظارت و تایید اعمال این محدودیت‌ها از سوی ایران، آژانس بین‌المللی انرژی اتمی به تمامی تاسیسات هسته‌ای کشورمان دسترسی منظم پیدا کردند.رهبر معظم انقلاب در سال‌های اخیر بارها بر عدم اعتماد به آمریکا تأکید کردند اما متأسفانه دولتمردان از یکسو امضای وزیر خارجه آمریکا را تضمین! نامیده و از سوی دیگر رئیس‌جمهور این کشور را نیز فردی مودب! و باهوش! نامیدند.اعتماد دولتمردان به آمریکا موجب شد تا 6 اصل مهم در توافقات بین‌المللی از جانب دولت مورد غفلت قرار بگیرد. تعامل متوازن و هوشمندانه و مبتنی بر رویکرد «عزت، حکمت و مصلحت» دارای 6 ویژگی می‌باشد که عبارت است از گرفتن تضمین از طرف مقابل، پیش‌بینی خسارت در صورت عدم پایبندی به تعهدات، پیش‌بینی مکانیسم معتبر شکایت، توازن تعهدات طرفین، همزمانی اجرای تعهدات و امکان برگشت‌پذیری سریع تعهدات در صورت بدعهدی طرفین. اما متأسفانه این 6 ویژگی مهم و اساسی در برجام رعایت نشد.رهبر معظم انقلاب اسلامی در بیانات ابتدای سال ۹۵ در حرم مطهر رضوی(ع) وضعیت برجام و ایران و آمریکا را اینگونه توصیف کردند: «در همین توافقی هم که ما با آمریکایی‌ها در قضیه پنج بعلاوه‌ یک و مسئله هسته‌ای کردیم، آمریکایی‌ها به آنچه وعده داده بودند عمل نکردند و کاری را که باید می‌کردند انجام ندادند. بله، به تعبیر وزیر خارجه محترم ما، روی کاغذ کارهایی را انجام دادند امّا از راه‌های انحرافی متعدّد، جلوی تحقّق مقاصد جمهوری اسلامی را گرفتند... کسانی که امید می‌بندند به اینکه بنشینیم با آمریکا در فلان مسئله مذاکره کنیم و به یک نقطه توافقی برسیم- یعنی ما یک تعهّدی بکنیم، طرف مقابل هم یک تعهّدی بکند- از این غفلت می‌کنند که ما ناگزیر باید به همه تعهّدهای خود عمل کنیم [امّا] طرف مقابل با طُرق مختلف، با شیوه‌های مختلف، با خدعه، با تقلّب سر باز می‌زند و به تعهّدهایی که کرده است عمل نمی‌کند. این چیزی است که ما امروز در مقابل چشم خودمان داریم می‌بینیم؛ یعنی خسارت محض.»اکنون که چند سال است از این توافق نامه یا به عبارتی خسارت محض میگذرد؛ اما همچنان عده ای از مسئولین بر این باور اند که برجام نه تنها خسارت نبوده است بلکه معضل پیچیده منطقه و بین الملل با برجام حل شده است و موفقیت‌های چشمگیری برای کشور داشته است در صورتی که واقعیت چیز دیگری است.انتشارات جهادی انقلابی شهید کاظمی که بیش از ۱۰ عنوان کتاب با محوریت برجام و مذاکرات هسته‌ای منتشر کرده است در این ایام اقدام به آماده سازی و معرفی بسته مطالعاتی «خسارت محض» کرده که با مطالعه این کتب هر شخصی می‌تواند به راحتی واقعیت برجام را بفهمد و قضات کند.بسته مطالعاتی «خسارت محض» مجموعه‌ای از کتب منتخب با محوریت اسناد، حقایق و مستندات خسارت برجام است که توسط انتشارات شهید کاظمی منتشر و عرضه می‌شود.انتهای پیام/"
به گزارش خبرنگار حج و زیارت خبرگزاری فارس، آستان قدس عباسی با توجه به افزایش مبتلایان به کرونا در عراق، از حدود سه هفته گذشته اقدام به احداث چهارمین بیمارستان موقت به منظور درمان بیماران کرونایی کرد.بر همین اساس، بیمارستان «الحیات ۴» در کمتر از یک ماه به همت آستان قدس عباسی در کربلا ساخته شد.در این بیمارستان که بالغ بر ۸۰ تختخواب دارد، علاوه بر اتاق‌های بیماران کرونایی، اتاق اشعه، اتاق استراحت کادر درمان و پرستاران، آزمایشگاه، داروخانه، اتاق سونار و حتی اتاق ایزوله برای بیماران وخیم پیش‌بینی شده است.بیمارستان الحیات ۴ هم‌اکنون آماده و تجهیز شده و قرار است در روزهای آینده در اختیار وزارت بهداشت عراق قرار بگیرد.به گزارش فارس، آستان قدس عباسی علاوه بر کربلا، در بغداد و نجف نیز ساختمان پزشکان و بیمارستان موقت برای بیماران کرونایی تأسیس کرده است.انتهای پیام/
به گزارش خبرگزاری فارس پانزدهمین آزمون اعطای مدرک تخصصی به حافظان قرآن که قرار بود 27 تیرماه در سراسر کشور برگزار شود، به تعویق افتاد.بنا بر اعلام سازمان دارالقرآن الکریم، به دلیل تداوم بیماری کرونا در کشور و نیز جهت حفظ سلامتی شرکت‌کنندگان در آزمون اعطای مدرک به حافظان قرآن کریم، زمان برگزاری مرحله اول پانزدهمین دوره آزمون که پیش از این ۲۷ تیرماه اعلام شده بود، به تعویق افتاد.مقرر بود تا این آزمون یک روز پس از آزمون دکترا برگزار ‌‎شود که به دلیل شیوع بیماری کرونا، برپایی آزمون دکترا نیز به تعویق افتاد. زمان جدید برگزاری این مرحله از آزمون ارزیابی و اعطای مدرک تخصصی به حفاظ متعاقباً اعلام خواهد شد.محمد رمضانی‌فرد، مدیرکل آموزش و سنجش حفظ قرآن سازمان دارالقرآن در این زمینه اظهار کرد: امیدوارم با فروکش کردن بیماری کرونا، این آزمون در بهترین شرایط برگزار شود.وی با بیان اینکه حفاظ و شرکت‌کنندگان در آزمون برای پیگیری این موضوع باید به صورت روزانه به پایگاه اطلاع‌رسانی تلاوت سازمان دارالقرآن مراجعه کنند، گفت: با توجه به شرایط موجود، اطلاعات ثبت نامی شرکت‌کنندگان در آزمون، همان اطلاعاتی است که تا به امروز بوده و این امر بدان معنا است که تعویق زمان برگزاری آزمون موجب امکان ویرایش اطلاعات نخواهد شد.انتهای پیام/
به گزارش خبرگزاری فارس، محمدرضا زمردیان، معاون فرهنگی کانون و رییس جشنواره بین‌المللی قصه‌گویی، ضمن اعلام برگزاری مجازی این جشنواره گفت: به دلیل شیوع ویروس کرونا در کشور و پیش‌بینی‌های احتمالی در رابطه با تداوم این شرایط در فصل پاییز، شورای سیاست‌گذاری جشنواره بین‌المللی قصه‌گویی تصمیم گرفت تا با تغییرهایی در فرم و محتوای این جشنواره، مرحله استانی دوره بیست‌وسوم را به صورت مجازی برگزار کند.وی گفت: با توجه به استقبال سال‌های گذشته از این رویداد فرهنگی و ارسال نزدیک به ۱۷ هزار اثر به دبیرخانه جشنواره بیست‌ودوم، تعطیلی یا تأخیر در اجرای آن جفا در حق علاقه‌مندان به قصه‌گویی بود.زمردیان افزود: فراخوان این دوره از جشنواره مرداد سال جاری اعلام می‌شود و در پاییز و شب یلدا شاهد برگزاری جشنواره‌های استانی خواهیم بود تا بتوانیم مرحله منطقه‌ای و ملی را در سال آینده برگزار کنیم.او با اشاره به تغییرهای ایجاد شده در نحوه برگزاری جشنواره بیان کرد: تلاش شده است تا در جشنواره امسال شاهد تغییرهایی در شیوه و ژانرهای قصه‌گویی جشنواره از جمله توجه به احیای شیوه‌های قصه‌گویی سنتی، آیینی و بومی، توجه به قصه‌های ارزشی، جنگ و دفاع مقدس، تغییر در شکل و نوع برگزاری بخش بین‌الملل و همچنین اضافه شدن بخش ویژه‌ای برای قصه‌گویان حرفه‌ای باشیم که مجموعه تغییرهای اعمال شده به زودی در فراخوان جشنواره اعلام خواهد شد.رئیس جشنواره بین‌المللی قصه‌گویی ادامه داد: برگزاری جشنواره قصه‌گویی در بخش استانی به صورت مجازی برگزار خواهد شد و داوران این حوزه همراه با علاقه‌مندان قصه‌گویی می‌توانند شاهد اجرای قصه‌ها باشند و به قصه‌گویان برتر رتبه بدهند.زمردیان در پایان گفت: انجمن قصه‌گویی کانون پرورش فکری، امسال دوره‌های آموزشی قصه‌گویی را در سراسر کشور به صورت حضوری و مجازی برگزار کرده که با استقبال خوبی روبرو شده است. این استقبال به خصوص در حوزه آموزش به بزرگ‌سالان شایان توجه بود.دوره‌های آنلاین آموزش قصه‌گویی توسط مرکز مجازی کانون به نشانی kpf.ir برگزار می‌شود.انتهای پیام/
اکبر صحرایی از نویسندگان کشورمان در گفت‌وگو با خبرنگار کتاب و ادبیات خبرگزاری فارس درباره جلد دوم کتاب «سنگر علاف‌ها» اظهار داشت: این کار تقریبا در ادامه کارهای «دارو دسته دارعلی» تالیف شده که داستانی طنز با محوریت دفاع مقدس است.وی با بیان اینکه از سال ۸۵ تالیف داستان‌هایی را با رویکرد طنز آغاز کردم، ابراز داشت: دلیل این موضوع آن بود که توجه به طنز در جنگ بسیار کم بود. هرچند داوود امیریان و برخی از دوستان اشاراتی داشتند، اما با توجه به اینکه جانمایه جنگ، نشاط و شادی بود، به نظرم رسید سوژه‌هایی را می‌توان پیگیری کرد.به گفته این نویسنده، شخصیت رئال «دار علی» را در جنگ سراغ داشتم که ملانصرالدین یا بهلول جبهه بود. این شخصیت را ساختم و بارور کردم و سوژه‌ها را به بدنه این شخصیت تزریق کردم. در گام اول یک جلد و در گام بعد مجموعه ۷ جلدی «دارو دسته دارعلی» منتشر شد.صحرایی افزود: فکر کردم می‌توانم داستان را ادامه بدهم. از این رو به سوژه «سنگر علاف‌ها» برخوردم؛ سنگری که نیروها در آن پیش از عملیات دپو شده و بیکار بودند تا هنگام حمله‌ها از آنها استفاده شود. این گروه پیش از عملیات بیکار بودند. برای گذران روزها دست به طنازی‌هایی می‌زدند و یا به نوعی سر به سر دیگران می‌گذاشتند. این مسئله بستر تالیف «سنگر علاف‌ها ۱» شد که این کتاب از سوی انتشارات به‌نشر روانه بازار کتاب شد، اما جلد دوم را به سوره مهر دادم؛ چرا که مجموعه‌های طنزم در اختیار این ناشر بود.وی ابراز داشت: در جلد نخست «سنگر علاف‌ها» کارهای کوتاه کوتاه در حدود ۵۵ داستان آمده است که به شدت مورد استقبال قرار گرفت، اما در ادامه جلد دوم را نوشتم که دارای ۲۰ داستان طنز است که هر کدام سه تا ۴ صفحه بوده و کتاب مجموعا ۱۰۰ صفحه است.این نویسنده در پایان تصریح کرد: کتاب «سنگر علاف‌ها ۲» به زودی در ۱۰۰ صفحه با ۲۰ داستان از سوی انتشارات سوره مهر روانه بازار کتاب می‌شود.انتهای پیام/
به گزارش خبرنگار قرآن و فعالیت‌های دینی خبرگزاری فارس دوره‌های تربیت معلم و مربی قرآن به همت مؤسسه قرآنی احسن الحدیث و با همکاری سازمان دارالقرآن الکریم برگزار می‌شود.این دوره‌ها شامل بازآموزی معلمان و اساتید قرائت تجوید، حفظ و مفاهیم قرآن، کارگاه تربیت معلم روخوانی و روانخوانی و کارگاه تربیت معلم تجوید است.دوره‌های تربیت معلم و مربی قرآن کریم مؤسسه احسن الحدیث به صورت مجازی و حضوری و در قالب دوره‌های کارگاهی و کوتاه مدت ویژه خواهران و برادران برگزار می‌شود.در پایان هر دوره آزمون تعیین سطح و سنجش شرکت‌کنندگان برگزار و به نفرات برتر گواهینامه اعطا می‌شود.علاقه‌مندان برای حضور در این دوره‌ها می‌توانند با مراجعه حضوری به مؤسسه احسن الحدیث به نشانی خیابان ۱۷ شهریور، تقاطع صفای شرقی مراجعه و یا به پایگاه اطلاع‌رسانی مؤسسه مراجعه کنند، همچنین علاقه‌مندان می‌توانند با تلفن‌های ۰۲۱۳۳۳۲۶۱۴۱ و ۰۹۱۹۵۵۲۶۵۲۶ تماس حاصل کنند.انتهای پیام/
به گزارش خبرنگار کتاب و ادبیات خبرگزاری فارس، خبر همین قدر کوتاه و تامل برانگیز بود: «نمایشگاه کتاب تهران برگزار نمی‌شود». این مسأله را روز گذشته، محسن جوادی، معاون فرهنگی وزیر ارشاد در گفت‌وگو با یکی از رسانه‌ها مطرح کرد.درباره این خبر چند نکته حائز اهمیت است؛ از جمله اینکه چرا این خبر باید از سوی معاون فرهنگی وزارت ارشاد مطرح شود؟ هرچند او رئیس نمایشگاه کتاب است، اما طبق مقررات، هرگونه تصمیم‌گیری درباره نمایشگاه کتاب منوط به نظر اعضای شورای سیاستگذاری است؛ همان شورایی که ۱۱ شهریور ۹۸ با حکم وزیر ارشاد منصوب شدند تا امور مربوط به نمایشگاه را پیگیری کنند.مهدی فیروزان، هومان حسن پور، مهدی اسماعیلی‌راد، محسن چینی‌فروشان، ایرج ضرغام، میثم نیلی، علیرضا سبحانی نسب، فریدون عموزاده خلیلی، محمدجواد مرادی‌نیا، ابراهیم حیدری، قادر آشنا و ایوب دهقانکار به عنوان اعضای شورای سیاستگذاری سی و سومین نمایشگاه بین‌المللی کتاب تهران منصوب شدند، اما چرا تصمیم گیری درباره مهم‌ترین مسأله یعنی برگزاری یا عدم برپایی نمایشگاه بدون نظر اعضای این شورا اعلام می‌شود؟‍نکته دیگر اینکه اغلب در تمام امور مربوط به نمایشگاه مسئولان اظهار نظر و یا هرگونه تغییری را منوط به نظر این شورا عنوان می‌کنند، ولی چرا معاون وزیر ارشاد این بار خود تصمیم‌‌گیرنده بود؟ آیا این موضوع بی‌توجهی به وظایف شورا و یا نادیده انگاشتن ۱۲ عضو شورا انگاشته نمی‌شود؟ مسئولیت این شورا و اعضای آن چیست؟نکته قابل بیان اینکه شورای سیاستگذاری نمایشگاه کتاب پس از ماه مبارک رمضان تشکیل جلسه داد و تصمیم‌‌گیری درباره برگزاری یا عدم برگزاری نمایشگاه را منوط به نظر ستاد مبارزه با کرونا کرد؛ اما اغلب اعضای شورا همان زمان بر برگزاری نمایشگاه تاکید داشته و بر آن اصرار ورزیدند (پیش از حاد شدن وضعیت کنونی و شیوع دوباره کرونا) و شرایط برگزاری را به زمان بهتر شدن شرایط سوق دادند. اما از لغو نمایشگاه، خبری نبود.* سبحانی نسب: همه اعضای شورای سیاستگذاری نمایشگاه کتاب قائل به برگزاری نمایشگاه کتاب هستندحجت‌الاسلام سبحانی‌نسب، یکی از اعضای شورا پیرامون آخرین جلسه می‌گوید: همه اعضا قائل به برگزاری نمایشگاه کتاب هستند، اما ستاد کرونا اجازه برگزاری را نداد. شورا به اتفاق برگزاری مجازی نمایشگاه را منتفی دانسته و معتقد به برپایی نمایشگاه بود تا بر اساس رعایت پروتکل‌های بهداشتی نمایشگاه برگزار شود، اما تصمیم‌گیرنده نهایی ستاد کرونا بود. هرچند روز گذشته شنیدیم که نمایشگاهی برگزار نمی‌شود!البته نظر ستاد کرونا در مرتبه نخست اعتبار دارد، اما کمرنگ شدن نقش و تصمیم‌گیری شورای سیاستگذاری نمایشگاه سی و سوم هم جای بحث دارد. چرا در جلسه با اعضای شورا این مسئله بیان نشده و یا آنها در جریان تصمیم نهایی نبوده‌اند؟ این هم بٌعد دیگر ماجراست.* دهقانکار: شورای سیاستگذاری نمایشگاه کتاب در جلسه آتی خود نسبت به برگزاری یا لغو نمایشگاه کتاب تصمیم‌‌گیری خواهد کردمدیرعامل موسسات فراگیر معاونت فرهنگی وزارت ارشاد دو روز پیش در برنامه رادیویی «تقاطع فرهنگ» گفت: در سال ۹۹ حتما یک نمایشگاه مجازی خواهیم داشت، اما این رویداد جایگزین نمایشگاه کتاب تهران نخواهد بود. این موضوع، جامعه نشر را به برگزاری نمایشگاه کتاب امیدوار کرده بود اما به یک‌باره معاون وزیر ارشاد از لغو آن خبر داد.از این رو و برای ابهام‌زدایی با ایوب دهقانکار دبیر شورای سیاستگذاری نمایشگاه کتاب و مدیرعامل موسسات فراگیر وزارت ارشاد گفت‌وگویی صورت گرفت و او توضیحاتی ارائه کرد.دهقانکار گفت: شرایط فعلی کشور ایجاب می‌کند که اگر نمایشگاه کتاب برگزار شود، مانند سابق نخواهد بود. در واقع نمایشگاه کتابی مانند ادوار گذشته برگزار نمی‌شود و خبری از دورهمی و اتفاق‌هایی با موضوع کتاب نیست. در عین حال شورای سیاستگذاری نمایشگاه کتاب در جلسه آتی خود نسبت به برگزاری یا لغو نمایشگاه کتاب تصمیم‌‌گیری خواهد کرد.با این همه، سخنان ایوب دهقانکار دبیر شورای سیاستگذاری نمایشگاه کتاب نشان می‌دهد آنچه دیروز از سوی معاون فرهنگی وزیر ارشاد پیرامون لغو نمایشگاه کتاب مطرح شد، به زودی در جلسه آتی شورای مطرح می‌شود. اما ممکن است آن شورا، دیگر روی حرف معاون وزیر حرف نزند!انتهای پیام/
خبرگزاری فارس ـ حوزه مسجد و هیأت ـ امیرحسین کسائی: واقعه غدیرخم یکی از رویدادهای بزرگ دین مبین اسلام است که در پی آن و براساس آیات قرآن کریم، دین اسلام کامل و نعمت خداوند بر مردم تمام شد، اما این واقعه بعد از پیامبر (ص) دچار کتمان و تحریف‌های گسترده‌ای شد و دین اسلام را از مسیر مدنظر پیامبر (ص) منحرف کرد. علامه عبدالحسین امینی برای اثبات حقانیت ولایت الهی امیرالمومنین در واقعه غدیر، سالیان سال تلاش کرد تا کتاب گرانسنگ الغدیر را تالیف کند، اما علامه امینی در آخر عمر خود گلایه‌ای دارد که به هدف اصلی خود نتوانسته‌ است، برسد.در ادامه پرونده «احیاگر غدیر» که این روزها به بهانه پنجاهمین سالگرد رحلت علامه امینی در گروه فرهنگ خبرگزاری فارس پیگیری می‌شود، سراغ حجت‌الاسلام سیدمصطفی میرلوحی، استاد حوزه و دانشگاه و عضو هیأت امنای دانشگاه امام صادق (ع) رفتیم تا از این گلایه و علل آن بشنویم که ماحصل این گفت‌وگو را ادامه می‌خوانید:* غدیر کمال نبوت و تکمیل آخرین و بالاترین نعمت دنیا یعنی بعثت رسول‌الله (ص) استواقعه غدیرخم از چه لحاظ در دین اسلام دارای اهمیت است که خداوند در قرآن می‌فرماید: «اَلْیوْمَ أَکمَلْتُ لَکمْ دینَکمْ وَ أَتْمَمْتُ عَلَیکُمْ نِعْمَتی وَ رَضیتُ لَکُمُ الْإِسْلامَ دیناً»؟قرآن مهم‌ترین حادثه عالم خلقت را مبعث پیامبر (ص) می‌داند. تمام آنچه در این عالم از کوه تا کهکشان وجود دارد همگی مظهر فیض و رحمت خداوند و همگی نعمت خدا محسوب می‌شود و می‌توانیم اصل آفرینش را نیز مهمترین نعمت خداوند نسبت به خود بدانیم. با این وجود خداوند در قرآن می‌فرماید که مبعث پیامبر، مهم‌ترین نعمت برای انسان‌هاست و می‌فرماید: «لَقَد مَنَّ اللَّهُ عَلَى المُؤمِنینَ إِذ بَعَثَ فیهِم رَسولًا مِن أَنفُسِهِم؛ خداوند بر مؤمنان منت نهاد [= نعمت بزرگی بخشید] هنگامی که در میان آنها، پیامبری از خودشان برانگیخت» اما خداوند می‌فرماید مبعث رسول‌الله با این جایگاه در عالم، با واقعه غدیرخم و ابلاغ ولایت و امامت امیرالمومنین کامل می‌شود و اگر آن نباشد، دین کامل و نعمت تمام نمی‌شود و همچنین رسالت پیامبر (ص) نیز ابتر می‌ماند.خداوند در خصوص هیچ مطلبی با پیامبر (ص) این‌گونه صحبت نکرده است که اگر انجام ندهی، تمام رسالت الهی تو ابتر و باطل می‌شود.خداوند می‌فرماید مبعث رسول‌الله با این جایگاه در عالم، با واقعه غدیرخم و ابلاغ ولایت و امامت امیرالمومنین کامل می‌شود و اگر آن نباشد، دین کامل و نعمت تمام نمی‌شود و همچنین رسالت پیامبر (ص) نیز ابتر می‌ماندابلاغ ولایت امیرالمومنین موجب رضایت خداوند از دین اسلام شد؛ زیرا در غیر این صورت با از دنیا رفتن پیامبر (ص)، مردم دوباره به سمت جاهلیت و بت‌پرستی می‌رفتند. غدیر، کمال نبوت و تکمیل آخرین و بالاترین نعمت دنیا یعنی مبعث رسول‌الله (ص) است و اگر غدیر از بین برود و انکار شود، قرآن، رسالت پیامبر (ص) و تمام زحمات ایشان و انبیاء گذشته از بین رفته است.غدیر، ابلاغ ولایت علی بن ابی‌طالب (ع) و ۱۱ نور و فرزند پیامبر (ص) از صلب علی (ع) و بطن فاطمه (س) است که به تصریح خود پیامبر (ص) همگی فرزندان رسول‌الله (ص) هستند.غدیر به معنای تمام حقایق آسمانی، تمام رسالت‌ ۱۲۴ هزار پیامبر، تکمیل رسالت ختمیه پیامبر (ص) و حقیقت قرآن است. براساس برخی از روایات ثلث قرآن در وصف امیرالمومنین (ع) است.* دلیل خباثت و دشمنی‌های شیاطین برای انحراف غدیرچرا زمانی که خداوند با این صراحت درباره واقعه غدیر و اهمیت آن سخن گفته است، دشمنان به مخالفت و تکذیب پرداختند؟متاسفانه از زمان آغاز ابلاغ رسالت، دشمنی‌های بسیاری با پیامبر (ص) شد و البته این رسم همیشگی تاریخ بوده است که در برابر هر امر حقی، شیاطین براساس قسم خود با آن مقابله می‌کنند. مقابل ابراهیم، نمرود و مقابل موسی، فرعون بود که در قرآن کریم هم داریم: «وَکَأَیِّنْ مِنْ نَبِیٍّ قَاتَلَ مَعَهُ رِبِّیُّونَ کَثِیرٌ فَمَا وَهَنُوا لِمَا أَصَابَهُمْ فِی سَبِیلِ اللَّهِ وَمَا ضَعُفُوا وَمَا اسْتَکَانُوا ۗ وَاللَّهُ یُحِبُّ الصَّابِرِینَ؛ چه بسیار رخ داده که پیغمبری جمعیت بسیار (از پیروانش) همراه او جنگیدند و با این حال، اهل ایمان با سختی‌هایی که در راه خدا به آنها رسید هرگز بیمناک و زبون نشدند و سر زیر بار دشمن فرو نیاوردند و (صبر و ثبات پیش گرفتند که) خدا صابران را دوست می‌دارد.»همواره انبیاء، وظیفه تبلیغی خود را براساس دستورات خداوند اجرایی می‌کردند و در مقابل، دشمنان نیز با آن‌ها برخورد و جنگ روانی و فیزیکی می‌کردند و آن‌ها را ساحر و دیوانه می‌نامیدند. همیشه انبیاء در اقلیت و دشمنان در اکثریت بودند. زبان پیامبران برای ابلاغ دستورات خداوند، همواره با نرمی بوده است و در مسیر خود نیز محکم بودند، اما شیاطین و ابلیس نیز در برابر آن‌ها محکم می‌ایستادند.شیاطین با هر نکته‌ای که در هدایت مردم، نقش بیشتری داشته باشد با توان و فشار بیشتری با آن مقابله می‌کنند. امیرالمومنین (ع) در خطبه قاصِعَه می‌فرماید: در شب ۲۷ ماه رجب، من همراه پیامبر (ص) در غار حراء بودم و زمانی که جبرییل بر ایشان نازل شد، من نور هدایت و رسالت را دیدم، بوی نبوت را استشمام کردم و صدای ناله و جیغی گوشخراش را شنیدم و از رسول‌الله (ص) دلیل را پرسیدم که ایشان فرمود: این صدای جیغ و ناله شیطان بود. مبعث رسول‌الله بزرگ‌ترین تیر را به جان شیطان وارد کرد. شیطان همواره با مبعث و تلاش پیامبر (ص) ناراحت بود؛ لذا با ابلاغ پیام غدیر که تکمیل مبعث بود، دشمنی بسیاری داشت، زیرا می‌دانست اگر پیامبر اسلام، علی (ع) را معرفی کند، تنها انتصاب او نیست؛ بلکه پشت او ۱۱ امام بعدی هستند که همگی باطل‌کننده نقشه شیطان برای ابتر بودن رسالت و انحراف دین است. بنابراین بیشترین خباثت خود را برای انحراف آن‌ها خواهد کرد.امیرالمومنین (ع) در خطبه قاصِعَه می‌فرماید در شب ۲۷ ماه رجب، من همراه پیامبر (ص) در غار حراء بودم و زمانی که جبرائیل بر ایشان نازل شد، من نور هدایت و رسالت را دیدم، بوی نبوت را استشمام کردم و صدای ناله و جیغی گوش‌خراش را شنیدم و از رسول‌الله دلیل را پرسیدم که ایشان فرمود: این صدای جیغ و ناله شیطان بود. مبعث رسول‌الله بزرگ‌ترین تیر را به جان شیطان وارد کردبه طور مثال زمانی که حاج قاسم سلیمانی در جبهه مقاومت با نقشه دقیق برای مبارزه با رژیم صهیونیستی تلاش می‌کند، دشمن می‌داند اگر او بماند منطقه از دستان اسرائیل خارج خواهد شد. لذا با او بیشترین و ظالمانه‌ترین مقابله می‌کند.این جریان مقاومت را می‌توان نمود عینی و امروزی واقعه غدیر دانست. بالاترین مدافع و تجسم غدیر در شرایط کنونی امام خمینی (ره)، مقام معظم رهبری، حاج قاسم سلیمانی و سیدحسن نصرالله هستند. علامه امینی امروز ما مقام معظم رهبری است که حقایق الغدیر را پیاده می‌کند. علامه حدود نیم قرن، الغدیر را جمع‌آوری کرد و امروز مقام معظم رهبری و جریان مقاومت اسلامی آن را محقق می‌کنند، لذا بزرگ‌ترین دشمنی‌ها با آنان می‌شود.* پیامبر در خطبه غدیر ۴۰ بار چه چیزی را یادآور شد؟بی‌توجهی به واقعه غدیر چه پیامدهایی برای دین اسلام دارد؟تنها راه نجات بشریت، نسخه غدیر است و اگر غدیر کنار رود، جنگ‌های عربی ـ عجمی، قومی و نژادی یا قبیله‌ای اوس و خزرج یا جنگ عدنانی و قحطانی ایجاد می‌شود که مهاجر و انصار به جان هم بیفتند و هرکدام امیر را از خودشان بدانند. دلیل آن است که حکومت الهی رسول‌الله و امیرالمومنین را زمینی‌وار تقسیم می‌کنند. امروز هم این جنگ‌ها تحت عناوین دموکراسی، سوسیالیسم، اومانیسم و ... در جریان است.در خصوص نصب خلیفه و امام به این دلیل که او جانشین خداست، چه کسی جز خداوند می‌تواند تصمیم بگیرد؟ بر این اساس در خطبه غدیر پیامبر ۴۰ مرتبه می‌فرماید: مردم! من علی را نصب نکردم، بلکه او را معرفی می‌کنمدر اسلام حاکم باید دارای سه ویژگی باشد: ۱ـ نصب الهی، ۲ـ عصمت الهی و ۳ـ علم الهی. و اگر این سه را نداشته باشد، گمراه و طاغوت است. براساس آیات قرآن کریم، حکم و حکومت از آنِ خداوند است و در تمام آیات در خصوص امامت و ولایت داریم که خدا می‌فرماید: «إِنِّی جَاعِلُکَ لِلنَّاسِ إِمَامًا» یا در آیه دیگر داریم خطاب به داوود نبی داریم «إِنَّا جَعَلْنَاکَ خَلِیفَةً فِی الْأَرْضِ»، بنابراین در خصوص نصب خلیفه و امام به این دلیل که او جانشین خداست، چه کسی جز خداوند می‌تواند تصمیم بگیرد؟ براین اساس در خطبه غدیر، پیامبر ۴۰ مرتبه می‌فرماید: مردم! من علی را نصب نکردم، بلکه او را معرفی می‌کنم. خداوند به پیامبر می‌فرماید: بَلِّغ؛ یعنی ابلاغ کن آن‌چه را به تو گفته‌ایم، نه اینکه انتصاب کن. پیامبر می‌فرماید: همان خدایی که من را مبعوث کرده، علی (ع) را هم منصوب کرده است و این منطق قرآن است. احیای غدیر به معنای احیای مبعث، قرآن، رسول الله، اسلام و تمام ادیان الهی است.بخش اول فیلم این مصاحبه را اینجا مشاهده کنید:* تبیین الغدیر آرزویی که بر دل علامه ماندباتوجه به این اهمیت و صراحت در موضوع غدیر، چه شرایط سیاسی و اجتماعی در دوران علامه امینی وجود داشت که ایشان با آن زحمات فراوان به سمت تالیف کتاب الغدیر رفت؟دشمنان تا جایی که ممکن بود تلاش کردند تا مانع انعکاس حدیث غدیر شوند و دهان‌ها را بستند، سرب در دهان‌ها ریختند و افراد را کشتند. دشمنان ۱۰۰ سال نقل احادیث پیامبر را ممنوع کردند. دلیل آن بود که در قرآن، اسم افراد کمتر آمده است. بنابراین نیاز است تا پیامبر و امامان، تفسیر و تاویل هر آیه را بیان کنند، اما دشمنان نقل حدیث را ممنوع کردند تا معانی این آیات مشخص نشود. بسیاری از افراد، شاهد واقعه مباهله بودند و دیدند که علی مصداق «أَنْفُسَنا وَ أَنْفُسَکُمْ» بود، اما اگر این تاویل و تفسیر بیان نشود، مردم سال‌ها بعد نمی‌دانند چه رخ داده است؟دشمنان ۱۰۰ سال ممنوع کردند تا احادیث پیامبر نقل نشود. دلیل آن بود که در قرآن، اسم افراد کمتر آمده است بنابراین نیاز است تا پیامبر و امامان تفسیر و تاویل هر آیه را بیان کنند اما دشمنان نقل حدیث را ممنوع کرد تا معانی این آیات مشخص نشودمعاویه به راویان پول‌پرستی همچون «سمرة بن جندب» پول می‌داد تا احادیث را جعل کند و ماجراها را تغییر دهد؛ یعنی با پول، احادیث را کتمان می‌کرد و با پول بیشتر آن‌ها را تغییر می‌داد. در مقابل و در جبهه حق، حضرت زهرا (س)، امیرالمومنین و دیگر امامان معصوم تلاش کردند تا احادیث پیامبر نقل شود که این احادیث و روایت، دستمایه اصلی ۴ کتاب «کافی»، «من لایحضره الفقیه»، «تهذیب الاحکام» و «الاستبصار فِیمَا اختُلف مِن الاخبار» شد. حضرت زهرا و تمام امامان ما برای حفظ این احادیث و نقل واقعه غدیر به شهادت رسیدند. حتی امام حسین (ع) لحظه آخر، خون «مُهجه» قلب خود را به صورت می‌مالیدند و می‌فرمودند می‌خواهم روز قیامت با این صورت خونی به رسول‌الله بگویم: فلان و فلان من را کشتند؛ یعنی همان‌هایی که غدیر را از بین بردند، من را کشتند و ما همگی فدای غدیر شدیم.با توجه به این فشارها و تلاش‌ها برای از بین بردن واقعه غدیر هرکس بتواند یک حدیث از کتاب اهل سنت برای تایید و اثبات غدیر بیاورد، کار مهم و ارزشمندی کرده است که به همین دلیل علامه امینی در این راستا عمر، سلامت، جسم و جان خود را صرف کرد. زیرا او دید یگانه راه نجات بشریت و تنها راه صلاح و فلاح، غدیر است و تمام شیاطین نیز سر این راه قرار دهند. تصور علامه این بود که حدود ۲۰ سال تمام اسناد مربوط به غدیر را جمع‌آوری کند و باقی عمر را صرف رساندن این پیام به دیگران کند تا به این وسیله بتواند راه امت اسلامی را تغییر داده و اصلاح کند. لذا در اواخر عمر خود، شکایتی عجیب و جان‌سوز دارد و می‌گوید: تصورم این بود بعد از ۲۰ سال جمع‌آوری این اسناد برای پیاده‌سازی آن‌ها فرصت خواهم داشت، اما به دلیل سنگ‌اندازی‌ها این کار به طول انجامید. او می‌فرماید: روز قیامت از این‌ها شکایت خواهم کرد که سنگ‌اندازی کردند تا من به کتاب‌ها دسترسی پیدا نکنم.* تلاش وهابیت برای حذف مصادر الغدیربا وجود کتاب الغدیر، چرا همچنان شاهد جدل‌های شیعه و سنی هستیم؟وهابیت با استفاده از امکانات رسانه‌ای خود موضوعاتی را به پیروان اهل سنت می‌گوید تا واقعه غدیر را به انزوا ببرد. بارها در گفت‌وگو با اهل سنت علاقه آن‌ها به اهل بیت را مشاهده کردم و باید حساب آنان را از حدود ۲ درصد وهابی که عناد با اهل بیت دارند، جدا کرد که از کشتن بچه شیعه لذت می‌برند و حرم اهل بیت را تخریب می‌کنند. اگر یک حدیث متقن از غدیر به گوش جوانان اهل سنت برسد، همگی غدیری خواهند شد. من بارها در مسجد‌الحرام روز ۱۸ ذی‌الحجه از اهل تسنن حاضر سوال کردم، می‌دانید امروز چه مناسبتی است؟ هیچ‌کدام اطلاع نداشتند!این روزها وهابیت تلاش می‌کند تا اسناد مرتبط با غدیر را از نسخه‌های قدیمی خود حذف کند لذا در چاپ جدید آثار اهل تسنن، بخشی‌هایی را تغییر و تحریف می‌کند. محمدحسنین هیکل، وزیر اطلاع‌رسانی مصر در کتاب «حیات پیامبر (ص)» نقل کرده است که در اولین دعوت پیامبر از خویشان، ایشان فرمودند اولین کسی که به من ایمان آورد، برادر، وزیر و جانشین من است و علی بن ابی طالب (ع) ایمان آورد. بعد از چاپ این کتاب، سعودی‌ها به او هجمه بسیار کردند تا در چاپ بعدی وزیر و وصی را به کذا و کذا تغییر داد. این گوشه‌ای از دیکتاتوری و بمباران رسانه‌ای آن‌هاست.اگر یک حدیث متقن از غدیر به گوش جوانان اهل سنت برسد، همگی غدیری خواهند شد. من بارها در مسجد‌الحرام روز ۱۸ ذی‌الحجه از اهل تسنن حاضر سوال کردم، می‌دانید امروز چه مناسبتی است؟ هیچ‌کدام اطلاع نداشتند!علامه امینی برای جلوگیری از حفظ مصادر احادیث از این اتفاقات تمام کتاب‌ها را جمع‌آوری کرده است و اگر این‌ها تغییر هم ایجاد کنند، اصل آن باقی است. علامه امینی در شرایط بدی از لحاظ امکانات این تلاش‌ها را انجام داد؛ به طوری که سِل گرفت از بس این کتاب‌های خاک خورده و قدیمی را ورق زد و امروز باید از او درس بگیریم و در موضوعات دیگر تلاش کنیم؛ زیرا امروز شرایط برای انجام چنین کارهایی با وجود امکانات رایانه‌ای و اینترنت مهیا است و نباید بپرسیم چرا علامه امینی، این کار را کرد، بلکه باید بپرسیم ما چرا این کارها را نکرده‌ایم.* غدیر با زبان لین و به دور از توهین مشابه کار علامه احیا می‌شودامروز وظیفه ما برای احیای واقعه غدیر و رساندن این پیام به دیگر فرق اسلامی چیست؟وظیفه هرکدام از ما احیای غدیر با قلم، بیان و جان است. ما باید با دعوت و لسان لین و تبیین حقیقت، دست مردم و امت‌ها را بگیریم و به سمت خداوند بیاوریم. اگر موفق شدیم بهتر و اگر موفق نشدیم لااقل به تکلیف عمل کرده‌ایم. نوح ۹۵۰ سال مردم را دعوت کرد و به خدا گفت: شبانه‌روز در حال دعوت مردم هستم، اما نمی‌آیند، چه کار کنم؟ خداوند فرمود: کارت را بکن. در این ۹۵۰ سال فقط ۸۴ یار داشت. این یعنی در منطق جامعه‌شناسان، پیامبر خدا شکست خورده است، اما در منطق خدا شکست معنا ندارد و در این منطق، عاقبت کار «إِحْدَی الْحُسْنَیینِ» است یا شهید می‌شود و یا به پیروزی می‌رسد. بر این اساس است که می‌گوییم امام حسین در کربلا پیروز شد؛ زیرا توانست اشهد ان محمد رسول‌الله را حفظ کند.وظیفه هرکدام از ما احیای غدیر با قلم، بیان و جان است. ما باید با دعوت و لسان لین و تبیین حقیقت دست مردم و امت‌ها را بگیریم و به سمت خداوند بیاوریم. اگر موفق شدیم بهتر و اگر موفق نشدیم لااقل به تکلیف عمل کرده‌ایمبرای تبیین غدیر باید با صمیمیت و مهربانی با برادران اهل سنت صحبت کرد. ممکن است در این مسیر، انسان سیلی هم بخورد، اما باز هم باید او را برادر بخواند و با گرمی و محبت حرف‌هایش را بزند و او را دعوت به گوش دادن کند. زمانی که ببیند ما جز حرف پیامبر، مطلبی نمی‌گوییم، دشمن را تبدیل به دوست می‌کند و نباید در این مسیر اصلا به بزرگان آن‌ها توهین کرد. آن‌ها در قنوت خود به پادشاهان خود دعا می‌کنند؛ زیرا تصور می‌کنند او خادم اسلام است. در صحبت باید قدم به قدم پیش رفت تا بتوان حقایق را جا انداخت.علامه امینی می‌گفت: «الغدیرُ یُوَحِّدُ الصُّفوفَ فِی الْمَلأِ الإِسلامی؛ یعنی غدیر، عامل اتحاد صفوف مسلمانان است» ما باید در فضایی مانند الغدیر یعنی براساس اسناد و مستدل‌ها به اثبات حقانیت امیرالمومنین بپردازیم. جالب است بدانید بیش از ۵۰ نفر از علما و امیران کشورهای اسلامی با مطالعه الغدیر برای آن تقریظ نوشته‌اند که «حضرت علامه! امام اکبر! و مصلح بزرگ! ما این حقایق را نشنیده بودیم.» توهین به مقدسات اهل سنت، توهین به امیرالمومنین است؛ زیرا موجب می‌شود که آنان در مقابل بمب بگذارند و شیعیان را فرضا در پاکستان شهید کنند. بهترین کار، احیای غدیر و نمایان کردن حقایق امیرالمومنین و حضرت زهرا بدون توهین کردن است که موجب آشنایی این افراد شود.علامه امینی راهی را باز کرده است تا شیعیان، بدون دشمنام، لعن، تفرقه و با صمیمیت، حقایق را به جان اهل سنت بنشانند.بخش دوم فیلم این مصاحبه را اینجا مشاهده کنید:سایر مطالبی را که در پرونده «احیاگر غدیر» از سوی گروه فرهنگ فارس منتشر شده است، اینجا بخوانید:پیشینه‌ای که علامه امینی را برای نگارش الغدیر یاری کرد گوشه‌ای از زندگی‌ گردآورنده کتاب ارزشمند الغدیر عجز ۱۰۰ محقق دانشگاه عربستان بر رد الغدیر سفرها و رنج‌های علامه امینی در تحقیق و پژوهش «الغدیر» به دنبال دعوای حیدری ـ نعمتی شیعه و سنی نیست چراعلامه امینی قبول نکرد در حرم امام رضا (ع) منبر برود؟  علامه امینی برای وهابیت آبرو نگذاشت جمله معروف علامه امینی هنگام مشکلات حسرتی که در دل علامه امینی ماند غدیر با کار رستورانی احیا نمی‌شود علامه امینی می‌خواست نواب صفوی درس بخواند و مجتهد شودانتهای پیام/
به گزارش خبرنگار حوزه مسجد و هیأت خبرگزاری فارس، ۲۳ تا ۲۵ ماه ذی‌القعده ایام زیارتی امام رضا (ع) است که هر ساله مداحان و منبری‌های کشور، در ایام ایام در مشهد حضور پیدا می‌کردند و به برگزاری جلسات می‌پرداختند، اما امسال با توجه به شیوع ویروس کرونا، این سفرها امسال برگزار نمی‌شود.امسال منصور ارضی دوشب در مسجد ارک به این مناسبت برنامه خواهد داشت. براین اساس شب ۲۳ ماه ذی‌القعده چهارشنبه ۲۵ تیرماه از ساعت ۲ بامداد و شب ۲۵ ذی‌القعده روز دحوالارض جمعه ۲۷ تیرماه از ساعت ۲ بامداد با سخنرانی حجت‌الاسلام علی ثمری مراسم خواهند داشت.این مراسم با توجه به شیوع دوباره ویروس کرونا با رعایت کامل پروتکل‌های بهداشتی برگزار خواهد شد و استفاده از ماسک توسط حاضران در مجلس اجباری است.براساس این گزارش، حجت‌الاسلام حسین انصاریان استاد حوزه و سخنران مذهبی نیز که هر سال در این ایام در مشهد منبر می‌رفت، به این شهر سفر نخواهد کرد و به احتمال فراوان در قم سخنرانی خواهد داشت.انتهای پیام/
به گزارش خبرنگار حوزه مسجد و هیأت خبرگزاری فارس، حجت‌الاسلام ناصر رفیعی استاد حوزه و دانشگاه دومین جلسه گفت‌وگوی دوستانه خود با جوانان را با موضوع پرسش و پاسخ در خصوص ضرورت و نشانه‌های دینداری برگزار می‌کند.براساس این گزارش، این برنامه امشب دوشنبه ۲۳ تیرماه حوالی ساعت ۲۲ به صورت زنده از صفحه اینستاگرام rafiee_nasser پخش خواهد شد.اولین جلسه این گفت‌وگو روز ۱۵ تیرماه برگزار شد که در آن سوالات مختلفی همچون «چرا برای عمل به دین از ابزار تهدید استفاده می‌کنیم؟»، «حوزه علمیه برای مقابله با تهاجم فرهنگی چه اقدامی کرده است؟»، «چرا حجاب اجباری است؟»، «چرا گرایش مردم به دین کمتر شده است؟» و «آداب سوال کننده و سوال شونده» مطرح شد و توسط حجت الاسلام رفیعی پاسخ گفته شد اما در جلسه دوم بناست به صورت تخصصی و متمرکز تنها بر موضوع «ضرورت و نشانه‌های دینداری» بحث و تبادل نظر شود.انتهای پیام/
به گزارش خبرنگار حج و زیارت خبرگزاری فارس، آستان قدس حسینی با شیوع کرونا در عراق برای مبارزه با این ویروس اقداماتی مختلفی را اجرایی کرد؛ به طوری که پس از قرنطینه شهر و تعطیلی مغازه‌ها، با توجه به اینکه کسب درآمد و معیشت خانواده‌های بسیاری با مشکل مواجه شد، توزیع بسته‌های حمایتی را در دستور کار قرار داد و روزانه بیش از ۲ هزار بسته معیشتی بین نیازمندان توزیع کرد و در ماه مبارک رمضان نیز تعداد بسته‌های معیشتی توزیع شده به ۵۶ هزار بسته رسید.طبخ غذای گرم در آشپزخانه حرم، طبخ و توزیع آن در اطراف شهر کربلا و همچنین تولید و توزیع ماسک نیز از دیگر اقدامات این آستان در ایام کرونا به شمار می‌رود.اما پس از فراگیر شدن کرونا و افزایش مبتلایان به این ویروس، آستان قدس حسینی تصمیم گرفت بیمارستان‌هایی را برای درمان بیماران کرونایی تأسیس کند که نخستین مجموعه درمانی با عنوان «شفاء ۱» در دو هفته با ظرفیتی بالغ بر ۱۰۰ تختخواب به همت آستان قدس حسینی به بهره‌برداری رسید.همچنین مرکز الشفاء ۲ در نجف اشرف، مرکز الشفاء ۳ در کنار بیمارستان الفرات بغداد، مرکز دارالشفاء ۴ در کنار بیمارستان ابن الخطیب بغداد، مدینة سیدالاوصیاء و مدینة الامام الحسین و مدینة الامام الحسن علیهم السلام برای درمان بیماران کرونایی و کمک به کادر درمان زیر نظر وزارت بهداشت عراق تأسیس و تجهیز شده است.در زائرسرای امام حسن (ع) نیز که پیش از این پذیرای بیماران کرونایی بود، اکنون با بیش از ۴۰۰ تخت به منظور استراحت و اسکان کادر پزشکی و همچنین بیماران کرونایی فعال شده است و در این زائرسرا تمام امکانات همچون وعده‌های غذایی، اینترنت، تماس‌های تلفنی برای مبتلایان ارائه می‌شود.همچنین با شیوع کرونا در شهرهای مختلف عراق، تأسیس بیمارستانی در استان میسان عراق در حال پیگیری است؛ به طوری که بیمارستانی در مساحت یک هزار و ۲۵۰ متر مربع احداث خواهد شد و در این مکان به فضای سبز اهتمام ویژه‌ای خواهد شد.به گفته مهندس ناظر احداث این بیمارستان بیش از ۴۰ درصد پیشرفت داشته است و پس از تکمیل در اختیار کادر درمانی برای مداوای بیماران کرونایی قرار می‌گیرد.یکی دیگر از اقدامات آستان قدس حسینی برای مبارزه با کرونا، ساخت کارخانه دارویی برای تأمین نیازهای دارویی مردم عراق است. بر همین اساس، کارخانه تولید دارو در زمینی به مساحت ۲۰ هزار متر مربع در حوالی جاده کربلا به نجف با تجهیزات کارخانه تولید دارو ساخت کشورهای ایتالیا، آلمان و هند و دارای گواهینامه P.G.M ساخته می‌شود.به گفته مسؤول سرمایه‌گذاری شرکت خیرات السبطین، تاکنون ۶۵ درصد کارخانه احداث شده است و تجهیزات این کارخانه تا سه هفته دیگر به بنادر عراقی خواهد رسید و پس از بازگشایی فعالیت‌های شرکت‌های هواپیمایی، نمایندگان شرکت‌های معتبر برای نصب این تجهیزات به کشور عراق سفر می‌کنند و امید است با بهتر شدن اوضاع بهداشتی در اوایل سال جدید میلادی این کارخانه راه‌اندازی شود.به گزارش فارس، شیوع کرونا در عراق روز به روز در حال افزایش است و بسیاری از شهرهای عراق همچون کربلا و نجف در قرنطینه هستند.انتهای پیام/
خبرگزاری فارس- گروه قرآن و فعالیت‌های دینی: امام علی (ع) می‌فرمایند: «اَلا لا خَیرَ فی قِراءَةٍ لَیسَ فیها تَدَبُّرٌ» آگاه باشید در قرآن خواندنی که تدبر در آن نباشد، خیری نیست. (اصول کافی ۱/۳۶)در ادامه تلاوت ترتیل صفحه ۴۱۹ قرآن شامل آیات ۷ تا ۱۵ سوره مبارکه احزاب باصدای مرحوم منشاوی تقدیم می‌شود.انتهای پیام/
به گزارش خبرنگار قرآن فعالیت‌های دینی خبرگزاری فارس طی مراسمی در شورای عالی قرآن دو اذان مصوب استانی ویژه پخش از مراکز صدا و سیمای استان‌های گیلان و مازندران امروز رونمایی شد.  این مراسم به صورت مجازی از ساعت ۱۳:۴۵ دقیقه با تلاوت محمد‌علی انوری از قاریان ممتاز استان گیلان آغاز و در آن محمدتقی میرزاجانی معاون اجرایی و سیدعلی سرابی قائم مقام شورای عالی قرآن به ایراد سخنرانی و ارائه گزارش در زمینه تصویب اذان‌های قاریان برای پخش از صدا و سیما پرداختند.در ادامه آقایان محمدباقر باقرزاده و هادی ابراهیمی مدیران کل صدا و سیمای مراکز گیلان و مازندران دقایقی سخنرانی کردند و در پایان مراسم از دو اذان آقایان محمدعلی عنبری و سید محمد‌هادی قاسمی مؤذنان استان‌های گیلان و مازندران رونمایی و از این عزیزان تقدیر به عمل آمد.به گزارش فارس این اذان‌ها از این به بعد از شبکه‌های تلویزیونی و رادیویی استان‌های گیلان و مازندران پخش خواهد شد.انتهای پیام/
به گزارش خبرنگار حج و زیارت خبرگزاری فارس، آستان قدس امامین عسکریین (ع) در سامرا با شیوع کرونا کارگاه تولید ماسک راه‌اندازی کرد و روزانه تا ۵ هزار ماسک تولید و در بین مردم توزیع کرد.پس از آن نیز به منظور  حمایت از خانواده‌های کم بضاعت، بسته‌های تغذیه و معیشتی نه تنها در سامرا بلکه در شهرهای اطراف حتی حوالی بغداد نیز توزیع کرد.اکنون نیز با افزایش تعداد مبتلایان به کرونا در عراق، اقدام به احداث مرکز درمانی «الهادی» کرده است. این مرکز برای درمان بیماران کرونایی و قرنطینه بهبودیافتگان اولیه کرونا در کنار یکی از مراکز درمانی احداث می‌شود.این مرکز درمانی قرار است با بیش از ۱۰۰ تختخواب به کمک کادر درمان و بیماران بپردازد.در ادامه فیلمی از روند ساخت مرکز درمانی «الهادی (ع)» در سامرا مشاهده می‌کنید:انتهای پیام/
به گزارش خبرگزاری فارس، داوود منافی‌پور دبیر مجمع جهانی شیرخوارگان حسینی در گردهمایی خادمان مراسم شیرخوارگان حسینی استان کرمان با گرامیداشت یاد و خاطره شهدا و امام شهدا به‌ویژه شهید سپهبد حاج قاسم سلیمانی اظهار داشت: حاج قاسم سلیمانی از اولیای خدا روی زمین بود و درس‌های بزرگی به ما داده است.وی با بیان اینکه حیات شیعه از کربلا است و تمدن مهدوی بدون زیرساخت تمدن حسینی معنایی ندارد گفت: حاج قاسم، مر کلام امام(ره) را انجام داد و «اَشِدّآءُ عَلَی الکُفّارِ رُحَمآءُ بَینَهُم» بود.منافی‌پور با اشاره به اینکه محبوبیت حاج قاسم برای حضور در کربلا و دنباله روی نهضت حسینی بود افزود: خادم اهل‌بیت(ع) باید زیربنای مکتب اهل‌بیت(ع) و حضرت سیدالشهداء(ع) را بررسی و مطالعه کنند و به درک واقعی از آن برسند.وی با بیان اینکه در چهار محور فعالیت‌های مجمع جهانی حضرت علی‌اصغر (ع) را پیگیری می‌کنیم عنوان کرد: روشنگری نخبگان شیعه نسبت به رسالت بی‌بدیل حضرت علی‌اصغر(ع) یکی از این محورها است.دبیر مجمع جهانی شیرخوارگان حسینی با اشاره به اینکه شیعه هنوز قدر حضرت علی‌اصغر(ع) را ندانسته است یادآور شد: سال ۷۲ یک مراسمی برای حضرت علی‌اصغر (ع) در مهدیه تهران برگزار شد که یک نذر ساده بود و با ۸۰۰ کودک برگزار شد.وی با بیان اینکه امسال به مدد حضرت صاحب‌الزمان (عج) حدود ۷ هزار مراسم در دنیا برگزار می‌شود گفت: خون حضرت علی‌اصغر (ع) یک ظرفیت بی‌مانند است که روستا و شهر و شیعه و غیرشیعه نمی‌شناسد و تعجب نکنید روزی مراسم حضرت علی‌اصغر(ع) در کلیساهای دنیا برگزار شود.منافی‌پور با اشاره به اینکه در اولین جمعه ماه محرم فراخوان بین‌المللی مسیح حسین در جهان منتشر می‌شود افزود: مبنای تمام فعالیت‌های ما رفتار اهل‌بیت (ع) است.دبیر مجمع جهانی شیرخوارگان حسینی با بیان اینکه مراسم روز شیرخوارگان حسینی در ۷ هزار نقطه دنیا برگزار می‌شود گفت: در این روز دعا برای رفع معضل جهانی و کم شدن شر ویروس کرونا از دنیا را در برنامه داریم.وی با اشاره به اینکه ستاد کرونا در مجمع جهانی حضرت علی‌اصغر(ع) تشکیل شده افزود: شیوه نامه‌برگزاری مراسم به زبان‌های مختلف دنیا تهیه شده است و به تمام برگزارکنندگان مراسم ارسال می‌شود که باید اجرایی شود.منافی‌پور با بیان اینکه عکسی از سردار دل‌ها حاج قاسم سلیمانی بر روی پیراهن کودکان چاپ می‌شود گفت: این نوع پیراهن در تمام دنیا به عنوان نماد مقاومت در مراسم شیرخوارگان حسینی استفاده خواهد شد.انتهای پیام/
به گزارش خبرگزاری فارس، حجت‌الاسلام محمد قمی رئیس سازمان تبلیغات اسلامی در مراسم تکریم و معارفه مدیرعامل بنیاد دعبل خزاعی به بیان اهمیت جایگاه و احترام به ستایشگران پرداخت و عنوان کرد: وظیفه ما این است که خادم پیرغلامان سیدالشهداء علیه‌السلام باشیم.قمی تصریح کرد: مداحان و ذاکران اهل بیت علیهم السلام مبلغان دین اسلام هستند و پرچم، وظیفه روایت جهاد و شهادت بر دوش این قشر شریف است و آنان می‌توانند این جهاد و شهادت را با زیباترین روش تبیین کنند.رئیس سازمان تبلیغات اسلامی در ادامه به اهمیت برپایی مراسم روضه اشاره و تأکید کرد: روضه‌های سیدالشهداء گره‌های اقتصادی و سیاسی را باز می‌کند؛ همچنین با فرهنگ می‌توان مشکلات بزرگ را حل کرد اما به شرطی که به‌طور صحیح در مسیر و مدار قرار گیرد و به اهل آن سپرده شود و باید به این موضوع باور داشت که گره‌های اقتصادی هم با باز شدن گره‌های فرهنگی باز می‌شود.وی در ادامه گفت: در خصوص برگزاری مراسم محرم و صفر، ما به مسئولان امر گفته‌ایم که همه تضمین‌ها و راهکارهای بهداشتی را بر عهده می‌گیریم، آنچه اهمیت دارد این است که با توجه به شرایط ویژه امسال و شیوع بیماری کرونا به برکت همین مجالس روضه؛ خیر بیشتری نصیب مستضعفین می‌شود و به نیازمندان و اقشار کم درآمد، به واسطه مواسات هیئات مذهبی در زمینه معیشتی و بهداشتی توجه بیشتری خواهد شد بنابراین روضه سیدالشهداء علیه السلام تعطیل بردار نیست و امسال با رونق و شکوه بیشتر از سال‌های قبل برگزار می‌شود.قمی در پایان سخنان خود خاطر نشان کرد: اراده و تصمیم برای خدمت در سازمان تبلیغات اسلامی وجود دارد، اما باید محدودیت‌ها را هم در نظر گرفت؛ اعضای هیئت مدیره وظیفه دارند و باید کمک کنند تا کارها به بهترین شکل پیش رود و پیشرفت حاصل شود.انتهای پیام/
به گزارش خبرنگار کتاب و ادبیات خبرگزاری فارس، کتاب «۱۰ غلط مشهور درباره اسرائیل» یک آغازگر مفید برای افرادی است که نه فقط با مبارزات آزادی بخش فلسطین آشنا می‌شوند، بلکه بسیار فراتر از آن است. این کتاب به زودی از سوی انتشارات کتابستان معرفت منتشر می‌شود.بر اساس این گزارش، این کتاب همچنین یک ابزار باارزش برای سازمان‌دهندگان کهنه‌کار است که می‌خواهند به طور دقیق و ساده توضیح دهند، چگونه اسطوره‌های بنیادی اسرائیل و تبلیغات مداوم باعث ظلم و ستم مردم فلسطین می‌شوند.ایلان پاپه، نویسنده این کتاب یکی از برجسته‌ترین مخالفان سیاسی اسرائیل است که در تبعید زندگی می‌کند. او همچنین یکی از معدود دانشجویان اسرائیلی در این درگیری است که با دانش و همدلی واقعی در مورد طرف فلسطین می‌نویسد.پاپه در حیفای اسرائیل متولد شد. او پیش از رفتن به بریتانیا از سال ۱۹۸۴ تا ۲۰۰۷ استاد ارشد علوم سیاسی در دانشگاه حیفا و از سال ۲۰۰۰ تا ۲۰۰۸ رئیس مؤسسهٔ مطالعات فلسطینی و اسرائیلی امیل توما در حیفا بود. او مؤلف کتاب‌های پاکسازی قومی فلسطین (۲۰۰۶)، خاورمیانه جدید (۲۰۰۵)، تاریخ فلسطین جدید: یک سرزمین، دو قوم (۲۰۰۳)، و بریتانیا و نزاع عرب ـ اسرائیلی (۱۹۸۸) است.ایلان از جمله مورخان جدید اسرائیلی است که پس از انتشار اسناد مربوطه توسط دول بریتانیا و اسرائیل در اوایل دهه ۱۹۸۰ میلادی به بازنویسی تاریخ شکل‌گیری اسرائیل در سال ۱۹۴۸ و اخراج یا فرار ۷۰۰٬۰۰۰ فلسطینی در همان سال پرداخته‌اند.به عقیده ایلان پاپه، اخراج این افراد اقدامی ارتجالی نبوده بلکه موجب پاکسازی قومی در فلسطین شده‌است و منطبق بر نقشه دالت بوده که در سال ۱۹۴۷ توسط رهبران آینده اسرائیل مطرح شده بود. او تشکیل اسرائیل را مقصر فقدان صلح در خاورمیانه دانسته، صهیونیسم را خطرناک‌تر از نزاع‌طلبی اسلامی پنداشته و خواستار تحریم بین‌المللی دانشگاهیان اسرائیلی شده‌است.انتهای پیام/
به گزارش خبرنگار قرآن و فعالیت‌های دینی خبرگزاری فارس آزمون ورودی حوزه‌های علمیه برادران برای سال تحصیلی ۱۴۰۰-۱۳۹۹ روز چهارشنبه مورخ ۲۵ تیر ۱۳۹۹ به صورت مجازی برگزار می‌شود. همچنین طبق اعلام مرکز مدیریت حوزه‌های علمیه دیگر آزمون‌ها هم تا حد امکان به صورت مجازی برگزار خواهد شد.این موضوع چندی پیش در سامانه فارس من خبرگزاری فارس به ثبت رسید مبنی بر اینکه آزمون‌ها به صورت مجازی برگزار نشود. اما با توجه به شیوع مجدد کرونا و ضرورت رعایت فاصله‌گذاری اجتماعی آزمون‌ها خصوصاً آزمون ورودی حوزه‌های علمیه به صورت مجازی برگزار خواهد شد.داوطلبانی که در سامانه پذیرش حوزه‌های علمیه ثبت‌نام کرده‌اند می‌توانند در این آزمون شرکت و از امتیازات آن برخوردار شوند. همچنین داوطلبانی که بدلیل عدم دسترسی به اینترنت و یا به هر دلیل دیگری، موفق به شرکت در آزمون نشوند می‌توانند از طریق کمیسیون پذیرش اقدام کنند، بدیهی است در این کمیسیون شایستگی‌های لازم علمی و شخصیتی برای ورود به حوزه به عنوان یکی از شاخصه‌های اصلی در نظر گرفته خواهد شد.متقاضیانی که برخی از شرائط اولیه مانند معدل کلاسیک و سن را نداشته باشند، نیز می‌توانند از طریق کمیسیون پذیرش اقدام کنند، شرایط پذیرش کمیسیونی در سایت پذیرش اطلاع‌رسانی می‌شود.جهت سهولت و جلوگیری از هرگونه اشکال نکات ضروری و راهنمای مصور آزمون را به دقت مطالعه فرمایید.هر داوطلب لازم است مطابق با آخرین پایه یا مقطع تحصیلی خود در یک گروه از گروه‌های آزمونی شرکت کند. همچنین آزمون هر گروه در قالب گروه۱، گروه۲ و گروه۳ به صورت درس به درس و مطابق جدول زمان‌بندی در راهنمای آزمون برگزار خواهد شد.در هر عنوان کل سؤالات مربوطه به داوطلب نمایش داده شده و به ازای هر سوال ۱۲۰ ثانیه فرصت پاسخ‌دهی وجود دارد. در صورت تأخیر، حداکثر ۲۰ دقیقه بعد از شروع هر آزمون شما مجاز به ورود به آزمون بوده و بعد از گذشت این مدت سامانه اجازه ورود به شما را نخواهد داد. این مدت ۲۰ دقیقه جزء کل زمان آزمون است.داوطلبان به گروه، ساعت و عناوین آزمون­‌ها توجه داشته باشید و فقط در آزمون اختصاصی گروه تحصیلی خود طبق جدول گروه‌های تحصیلی شرکت کنند.در صورت بروز مشکل هنگام آزمون جهت راهنمایی با شماره تلفن های ۰۲۵۳۲۱۳۵ داخلی‌های ۳۳۹، ۳۲۵ و ۳۲۱ تماس حاصل کنید.به گزارش فارس، چنانچه ثبت‌نام داوطلبی ناقص است یا ثبت‌نام نکرده از تاریخ ۱۳۹۹/۴/۲۵ می‌تواند برای ثبت‌نام و ویرایش اطلاعات به سایت پذیرش مراجعه کند. بدیهی است به ثبت نام های ناقص ترتیب اثر داده نخواهد شد.جهت راهنمائی بیشتر به مدارس علمیه و مراکز مدیریت استان ها و یا شماره تلفن ۰۲۵۳۲۱۳۵ داخلی های ۲۳۳-۲۳۸-۳۲۱-۳۲۵-۳۳۹-۳۲۳ تماس حاصل فرمائید.انتهای پیام/
به گزارش خبرنگار قرآن و فعالیت‌های دینی خبرگزاری فارس وزیر فرهنگ و ارشاد اسلامی در حکمی مهدی محمدی را به عنوان «رئیس ستاد برگزاری انتخابات اتحادیه کشوری مؤسسات و تشکل‌های قرآن و عترت» منصوب کرد.بنابر این گزارش موضوع ادغام دو اتحادیه قرآنی کشور حدود یک دهه است که در دستور کار قرار دارد و این اتفاق طی سال‌های گذشته به بهانه‌های مختلف از سوی طرفین به تعویق می‌افتاد.اما دوسال پیش بالاخره موضوع ادغام فرایند اجرایی به خود گرفت و پس از برگزاری انتخابات در همه استان‌ها و موضوع ادغام اتحادیه کشوری در دستور کار قرار گرفت. اما پس از تعیین هیأت مدیره جدید یکی از طرفین انتخابات را نپذیرفت و حاضر به انحلال اتحادیه قبلی نشد، از این رو باز هم دو اتحادیه به صورت موازی و همزمان فعالیت می‌کردند.از اواخر سال گذشته با ورود شورای توسعه فرهنگ قرآنی و برگزاری چندین جلسه دو طرف پذیرفتند که انتخابات زودهنگام مجدد برگزار شود که با شیوع کرونا این انتخابات بارها به تعویق افتاد و نهایتاً مقرر شد مرداد‌ماه این انتخابات برگزار شود.در این راستا وزیر فرهنگ و ارشاد اسلامی در حکمی مهدی محمدی را به عنوان «رئیس ستاد برگزاری انتخابات اتحادیه کشوری مؤسسات و تشکل‌های قرآن و عترت» منصوب کرد که در متن حکم سید عباس صالحی آمده است:«نظر به مراتب تعهد، تجربه و تخصص در اجرای الحاق ماده واحده مصوبه ضوابط تاسیس مراکز، مؤسسات، کانون‌ها و انجمن‌های فرهنگی و نظارت بر فعالیت آنها، موضوع مصوبه شماره ۲۶۵۴/د‌ش مورخ ۱۳۸۲/۵/۱۲ شورای عالی انقلاب فرهنگی، به موجب این حکم، به عنوان «رئیس ستاد برگزاری انتخابات اتحادیه کشوری مؤسسات و تشکل‌های قرآن و عترت» منصوب می‌شوید.باتوجه به اهمیت برگزاری این انتخابات، انتظار می‌رود معاونت‌ها، سازمان‌ها و ادارات ستادی و استانی جنابعالی را در انجام این مأموریت مهم یاری نمایند.امید است با اتکال به خداوند متعال و همکاری زیر مجموعه‌های این وزارتخانه در انجام وظایف محوله موفق و مؤید باشید.انتخابات اعضای هیات مدیره اتحادیه کشوری مؤسسات و تشکل‌های قرآن و عترت در سوم مردادماه ۱۳۹۹ در سراسر ادارات کل استانی وزارت فرهنگ و ارشاد اسلامی برگزار خواهد شد.انتهای پیام/
به گزارش خبرنگار حوزه مسجد و هیأت خبرگزاری فارس، مراسم روضه هفتگی هیأت احرارالحسین(ع) امشب یکشنبه ۲۲ تیرماه از ساعت ۲۱ برگزار خواهد شد.این مراسم با سخنرانی حجت‌الاسلام رفیعی و مدیحه‌سرایی حیدر خمسه در حسینیه کاظمینی‌های تهران واقع در خیابان ناصرخسرو، جنب پارکینگ سعدی برگزار می‌شود.این جلسه با رعایت کامل پروتکل های بهداشتی برگزار می‌شود و امکان حضور بانوان نیز مهیاست.انتهای پیام/
خبرگزاری فارس ـ گروه حج و زیارت: چندی است به دلیل شیوع ویروس کرونا محافل و مراسم‌های عمومی و مذهبی کشور ایران و عراق تعطیل می‌شود و این امر باعث شده تا دیدگاهی در جامعه شکل گیرد که اربعین امسال تعطیل و یا منتفی است و اقامه نخواهد شد. این امر اخیرا شدت بیشتری پیدا کرده و تعدادی از مسئولین مرتبط با اربعین حسینی در ایران نیز به اظهار نظر درباره عدم برگزاری اربعین می‌پردازند و برگزاری یا عدم برگزاری راهپیمایی اربعین را معادل با حماسه اربعین تلقی کرده و این مفهوم را به جامعه نیز منتقل می‌کنند.آنان این اتفاق مبارکی را که هر ساله در اقصی نقاط دنیا تکرار می‌شود و به تعبیر مقام معظم رهبری می‌تواند زمینه‌ساز تحقق تمدن نوین اسلامی باشد، در پیاده‌روی اربعین خلاصه کرده و تقلیل می‌دهند. نگارنده این یادداشت خود به عنوان کسی که در سال‌های گذشته متنعم به نعمت حضور در پیاده‌روی اربعین بوده و سراسر وجودش آرزوی تکرار حداقل یک بار دیگر و تنفس در فضای ملکوتی آن را دارد از منظر گفتمانی به این جریان فرهنگ‌ساز عالمگیر توجه کرده و به نکاتی اشاره می‌کند.۱) گفتمان اربعین در سال‌های اخیر در حال تبدیل شدن به گفتمان غالب و وحدت‌بخش در جهان اسلام است و هم از این رو است که مقام معظم رهبری اشاره دارند که اربعین جهانی شد و جهانی‌تر نیز خواهد شد. در تحلیل گفتمانی بایستی دقت شود که چه چیزی در جامعه به گفتمان تبدیل می‌شود و به تعبیر علمی آن دال مرکزی این گفتمان که بار مفهومی را بر دوش می‌کشد، چه بخشی است. به نظر راقم این سطور و با بررسی نظرات متخصصان این حوزه و مخصوصا بررسی نظرات مقام معظم رهبزی، نقطه مرکزی حرکت اربعین بخش‌های مناسکی و بعضا آیینی آن نیست. حتی اگر این بخش پیاده‌روی مقدس و شیرین آن باشد.دلیل این امر روشن است؛ زیرا این مفهوم نمی‌تواند بار معنایی و یکپارچه‌سازی مفاهیم و مضامین مختلف حماسه اربعین را بر دوش کشد. منشور گفتمانی اربعین دارای ابعادی همچون ارتباط معنوی و عاطفی با امام، ظلم‌ستیزی و همراهی با ظلم‌ستیزان عالم، اتحاد مسلمانان جهان در برابر مستکبران دنیا، آزادگی و آزادی‌خواهی، قدرت نرم جهان اسلام، نقش رسانه‌ای اربعین در دنیای پیچیده و تبلیغاتی در جهان پرهیاهوی بشریت، درک سختی‌های مستضعفان عالم و تاب‌آوری، مواسات در میان امت اسلامی، امام‌شناسی و زمینه‌سازی ظهور و رویکرد آخرالزمانی اربعین بوده و همه موارد نمی‌تواند حول تنها محور پیاده‌روی اربعین قرار بگیرد که توانایی جذب و یکپارچگی تمام مفاهیم فوق الذکر را ندارد.۲) فرو کاستن گفتمان اربعین در جامعه به محور پیاده‌روی هر چند که مجدد تاکید می‌شود پیاده‌روی به جای خود ارزشمند بوده و بار معنایی و عاطفی بخشی از رویداد اربعین را بر دوش دارد، این حرکت جهانی را از سطح تمدنی و جامعه‌پردازی تقلیل داده و در سطح یک عمل عبادی و فردی پایین می‌آورد. درست است که این رویداد اجتماعی و عالمگیر، محل ظهور و بروز می‌خواهد، اما در شرایطی خاص مانند وضعیت دنیای امروز، لزومی ندارد که همین بازتاب اجتماعی را صرفا در انجام پیاده‌روی ببینیم و از نمونه‌ها و وسایل دیگر این نمود مانند مواسات در بین امت اسلامی غافل شویم. مخصوصا در شرایط امروز که مردم هر دو کشور ایران اسلامی و عراق به آن نیاز دارند. همچنان که در مسائل و مشکلات اخیر کشور از این امر حسن استفاده شد و مواکب اربعین حضرت اباعبدالله الحسین (ع) نقش ارزنده‌ای در حل مشکلات اجتماعی بازی کردند. البته برگزاری پیاده‌روی نیز با شرایطی و رعایت پروتکل‌های بهداشتی نیز شدنی بوده و بلکه بایستی برای اجرای آن تلاش کرد.۳) مضیق بودن فضای گفتمانی اربعین یکی از خلأهای کنونی است. همچنان که مقام معظم رهبری نیز در یکی از بیاناتشان خواستار گسترش و تعمیق روزافزون معنویت، تفکر و معرفت برای راهپیمایی اربعین شده و در جای دیگر می‌فرمایند اهل فکر، اهل فرهنگ، اهل اقدام فرهنگی و فکری برای این حرکت عظیم بنشیند برنامه‌ریزی کنند...امروز هدف هر مسلمان باید ایجاد تمدن نوین اسلامی باشد... ایجاد تمدن عظیم اسلامی هدف نهایی ماست و این راهپیمایی اربعین می‌تواند یک وسیله گویای برای تحقق این هدف باشد.لذا بایستی مواظبت کرد وسیله مقدس به جای هدف مقدس‌تر ننشیند و سعی شود فرهنگ اربعین زندگی کردن و تمدن‌سازی اربعینی را تعریف و توسعه مفهومی داده و نسبت به عملیاتی کردن آن در جامعه اندیشه کنیمدکتر ناصر باقری مقدم عضو هیأت علمی مرکز تحقیقات سیاست علمی کشور و خادم پژوهشی مرکز مطالعات اربعینانتهای پیام/
به گزارش خبرنگار حوزه مسجد و هیأت خبرگزاری فارس، امروز ۲۰ ماه ذی‌القعده است و براساس تقویم ۴۰ شب تا شروع ماه محرم باقی‌مانده است. چند سالی است که در فضای مجازی در این روز به نقل از آیت‌الله بهجت، دیگران را به چله‌گیری پرهیز از گناه و انجام اعمال عبادی در این ۴۰ روز ترغیب می‌کنند تا در ابتدای این ماه، توفیق اشک و گریه بر امام حسین (ع) را داشته باشند.البته این سخن از سوی دفتر حفظ و نشر آثار آیت‌الله بهجت تکذیب شده است که ایشان جمله‌ای در خصوص چله‌گیری برای فرا رسیدن ماه محرم نداشته‌اند. اما روحانیون و منبری‌ها نفس این چله‌گیری برای دوری از گناه و انجام کار عبادی همچون چهل روز خواندن زیارت عاشورا را امری پسندیده دانسته‌اند.امسال اما این چله‌گیری هرساله حال و هوای متفاوتی دارد. بیماری کرونا مجدداً در کشور شیوع پیدا کرده است و آمار ابتلا و کشته‌های هر روزه بسیار بالا رفته است و هیأت‌ها با توصیه مسئولین امر به تعطیلی مجدد جلسات هفتگی خود مبادرت می‌کنند. این امر موجب شده تا همه این روزها در فضای مجازی یکدیگر را به گرفتن این چله به نیت دفع بلا و ریشه‌کنی ویروس کرونا تا ماه محرم توصیه کنند.توصیه بر این است که تا ۴۰ روز زیارت عاشورا خوانده شود؛ بلکه ان‌شاءالله شب اول محرم را در جلسات هیأت‌های مذهبی همچون سال‌های گذشته روضه بگیریم.فیلمی از نوحه حنیف طاهری مداح اهل بیت (ع) در خصوص انتظار برای فرارسیدن شب‌های ماه محرم را اینجا بشنوید:انتهای پیام/
"مجله فارس پلاس؛ مریم شریفی: از روزی که به دستور مستقیم آیت‌الله العظمی بروجردی، کلنگ ساخت مسجد اعظم قم به زمین زده‌شد، درست 66 سال می‌گذرد اما خاطرات و نقل‌های مربوط به ساخته‌شدن این بنای عظیم و ماندگار، هنوز که هنوز است، تر و تازه مانده و همچنان خواندنی و شنیدنی است. اصل ماجرا این است که به مسجد اعظم قم از هر زاویه‌ای نگاه کنی، ویژه و خاص و کم‌نظیر است؛ از مؤسس و معمارش گرفته تا زیبایی‌های چشم‌نواز و ظرافت‌های متبحرانه، خلاقانه و بلکه «مودبانه‌ای» که در گوشه‌گوشه بنای آن به‌کار رفته است. اهل فن و اهل دل، هر دو از همان ابتدای کار می‌دانستند کنار هم قرار گرفتن مرجع عالیقدر عالم اسلام (آیت‌الله العظمی بروجردی) و چهره برجسته معماری ایران (استاد حسین لرزاده)، نویدبخش خلق یک اثر جاودانه در معماری ایران اسلامی خواهد بود اما نتیجه کار حتی برای آن‌ها هم شگفت‌انگیز بود. مقاله‌ای که همان سال‌ها جلال آل احمد بعد از بازگشت از سفر قم در وصف معماری مسجد اعظم قم نوشت، شاهدی بر این مدعاست.با این نوشتار همراه باشید تا نقل‌های زیبا و خواندنی درباره این مسجد عظیم و زیبا را به‌اتفاق مرور کنیم.مسجدی که با تدبیر آیت الله، همسایه دیواربه‌دیوار حرم شدحجت‌الاسلام «محمدتقی فلسفی» شاید یکی از اولین کسانی بود که در جریان فکر و برنامه آیت‌الله العظمی بروجردی برای ساخت یک مسجد بزرگ در جوار حرم حضرت معصومه(س) قرار گرفت. دغدغه اصلی مرجع عالیقدر عالم تشیع، حفظ حریم حرم مطهر کریمه اهل بیت(س) بود. چیزی که موقعیت قسمت غرب و جنوب غربی حرم مانع آن شده‌بود. آن روزها سه ضلع حرم به وسیله مدرسه فیضیه، میدان آستانه و خیابان صحن موزه احاطه شده‌بود و فقط ضلع غربی و جنوب غربی بود که به‌دلیل اتصال به مسافرخانه‌های تودرتو و بدمنظره و همچنین خانه‌های شخصی، شبیه یک وصله ناجور بود.اما این تمام ماجرا نبود. در آن ایام، حرم با قبرستان‌های اطراف محصور شده‌بود و صف‌های نماز جماعت صحن حرم تا روی قبور ادامه پیدا می‌کرد. بنابراین جای خالی یک مکان مناسب برای برپایی نماز جماعت و مراسم ویژه مناسبت‌های مذهبی با حضور زائران و مجاوران حرم حضرت معصومه(س) کاملاً حس می‌شد. علاوه‌براین، آیت‌الله بروجردی روزهایی را در آینده می‌دید که حوزه علمیه قم به فضایی وسیع برای برگزاری جلسات درس حوزویان نیاز پیدا خواهد کرد و چه چیزی بهتر از اینکه این فضا در کنار حرم و در قالب مسجد آماده شود.و حاصل تمام این نیازسنجی‌ها، تصمیمی بود که آیت‌الله العظمی بروجردی گرفت؛ ساخت مسجدی مانند مسجد گوهرشاد در جوار حرم حضرت معصومه(س). با خریداری خانه‌های اطراف حرم، مقدمات ساخت این مسجد فراهم شد. در سالروز میلاد مبارک امام رضا(ع) در سال ۱۳۷۳ هجری قمری، مصادف با ۲۱ تیر ماه سال ۱۳۳۳ هجری شمسی، کلنگ ساخت آن به زمین زده‌شد. مراحل ساخت مسجد تا ۶ سال بعد ادامه داشت و هزینه‌های این طرح بزرگ بخشی توسط آیت‌الله بروجردی تقبل و مابقی توسط مردم و بازاریان پرداخت شد.آقا جان شما چند تا مسجد ساخته‌ای؟اما چه کسی قرار بود معمار این مسجد بزرگ و مهم باشد؟ خوب است بدانید معمارباشی این طرح ویژه با نظارت مستقیم آیت‌الله العظمی بروجردی انتخاب شد. مرحوم استاد «حسین لرزاده» داستان این انتخاب را در کتاب «ماجرای معماری سنتی ایران/ خاطرات حسین لرزاده» با روایت شیرینی تعرف کرده: «آقای بروجردی نماز بر روی قبرستان را کراهت داشتند و بیشتر اوقات در مسجد جوار خانه خود نماز می‌خواندند. حقیر هم از قدیم به طراحی مساجد شهرت داشتم. ایشان در مقطعی به حاج آقا رضا طرخانی (از بازاریان معروف تهران) فرموده بودند: ""در نظر دارم در قم مسجد بزرگی برای نماز و امور اجتماعی مردم بنا شود. جمعیت روزبه‌روز بیشتر می‌شود و مردم احتیاج دارند."" اینطور بود که بنده و حاج آقا رضا خدمت ایشان شرفیاب شدیم. معظم‌له خطاب به من فرمودند: ""حاج طرخانی قول داده در این امر خیر شرکت نمایند و امور مالی را به هر طریق اداره نمایند. آیا شما هم قسمت فنی را قبول می‌نمایید؟"" به عرض رساندم: افتخار این خدمت، باعث سرافرازی خواهد بود.»ادامه این ماجرا را اما شاگردان بلافصل استاد لرزاده، مهندس «حسین مفید» و همسرش مهندس «مهناز رییس‌زاده» که ۱۸ سال افتخار شاگردی نزدیک ایشان را داشته و کار جمع‌آوری خاطرات ایشان را هم انجام دادند، تعریف می‌کنند: «آن روزها معماران زیادی برای ساخت مسجد به آیت‌الله بروجردی معرفی می‌شدند. ایشان از آن‌ها پرسیده‌بودند: ""شما تا به حال مسجد ساخته‌اید؟"" جواب داده‌بودند: خیر. آیت‌الله بروجردی به آن‌ها فرموده‌بودند: ""اما فردی که برای این کار دعوت شده، تا امروز مساجد زیادی ساخته و حاجتی به تحقیق درباره‌اش نیست."" آن ایام، استاد لرزاده طراحی و ساخت بیش از ۲۰۰ مسجد را در کارنامه داشتند و این تعداد تا پایان عمرشان به ۸۴۳ مسجد در داخل و خارج از کشور افزایش پیدا کرد، موضوعی که باعث شد ایشان به ""معمار محراب‌ها"" معروف شوند.»وقتی معمار بدون مدد بی‌بی(س) و مشاوره آیت‌الله کار نمی‌کند«در حضور آیت‌الله بروجردی عرض کردم مسجد حتماً باید مشرف به حرم باشد و الّا مورد استفاده قرار نمی‌گیرد. فرمودند صحیح است. از آن روز با اختیار شروع به نقشه‌برداری از اراضی مسجد کردم و طرح فعلی به عرض رسید. بعد از آنکه استهلاک انحراف قبله نیز لحاظ گردید، شروع به کار نمودیم. مرتباً هفته‌ای یک‌بار به خدمت ایشان می‌رسیدم و پس از درک فیض و دستورات احتمالی ایشان، سر کار خود می‌رفتم. در موقع زیارت حرم مطهر هم از بی‌بی معصومه(س) مدد می‌گرفتم که از عهده این کار برآیم...»چنته استاد معمار پر بود از مهارت‌های ناب و ریزه‌کاری‌هایی که برای دیگران ناشناخته بود. اینطور بود که استاد وقتی دلش از عنایت صاحب کار (س) و حمایت بانی آن قرص شد، در ساخت مسجد اعظم قم، از اجرای اصولی که به آن اعتقاد داشت، ذره‌ای کوتاه نیامد: «زمین موردنظر برای ساخت مسجد، هم‌کفِ رودخانه قم بود. هرکس می‌رسید، می‌خواست در کارها دخالت کند. به آن‌ها گفتم: تا کف مسجد را به سطح حرم نرسانم، دست‌بردار نیستم. چون این بنای عظیم را روی خاک نمی‌توان پیاده کرد. زمین تا سطح صحن حرم، در حدود ۴ متر بالا آورده‌شد و بالاخره موفق شدم پی‌ها را در جای سخت قرار دهم تا کف مسجد روی آن بنا شود.»نگویید استاد معمار، بگویید «ابوالمساجد»دقت‌نظر و حساسیت‌های آیت‌الله بروجردی که به مهارت‌های بی‌نظیر استاد لرزاده اضافه شد، مسجدی در همسایگی حرم مطهر حضرت معصومه (س) متولد شد که جامع تمام زیبایی‌های مساجد هم‌عصرش بود. کلیه ساختمان مسجد اعظم قم در مساحتی حدود ۱۲ هزار مترمربع، با بتن مسلح ساخته‌شده و به همین دلیل از نظر استحکام، یکی از بناهای کم‌نظیر اسلامی به حساب می‌آید. در وصف زیبایی‌های ۴ شبستان، گنبد و گلدسته‌های مسجد و سنگ‌تمام استاد لرزاده در تزئینات زیر گنبد و مقرنس ایوان جنوبی و همچنین زیبایی خیره‌کننده کاشی‌کاری‌های مسجد که انگار بیش از نیم قرن است از فریاد زدن شکوه هنر ایران اسلامی خسته نشده‌اند، ساعت‌ها می‌توان گفت و شنید اما ازآنجاکه به قول مولوی؛ «خوش‌تر آن باشد که سر دلبران/ گفته آید در حدیث دیگران»، خوب است وصف زیبایی‌های مسجد را از زبان دیگران خواند و شنید. می‌گویند یک روز یک مهندس عرب برای بازدید از مسجد اعظم به قم آمده‌بود. او بعد از تماشای بخش‌های مختلف مسجد و بررسی گنبد و گلدسته‌ها، گفته‌بود: «از این به بعد به آقای لرزاده نگویید استاد لرزاده، بگویید ""ابوالمساجد"". انسان مبهوت می‌مانَد که چه کرده...!»استاد لرزاده اما در کتاب خاطراتش، حق همکاران خود در ساخت مسجد را که در خلق این اثر چشمگیر سهیم بوده‌اند، ادا کرده و آن‌ها را اینطور معرفی می‌کند: «استادانی که در مسجد اعظم کار کرده‌اند، به شرح زیر می‌باشند: استاد یدالله قمی، حاج معمار قمی، عبدالحسین قمی، استاد حسن قمی، میرزا حسین قمی، حسین برهانی اصفهانی (کاشی‌تراش)، مهدی برهانی (طراح کاشی)، احمد اخویان (خطاط) که متعهد شده‌بود تمام خطوط قرآنی مربوط به مسجد را رایگان بنویسد، مشایخی و عسکری (در و پنجره‌ساز)، محمدخان (قالب‌ساز بتن و نجار قالب‌ساز)، استاد رجب (سیمان‌کار) و...»یک کلاس درس به وسعت مسجد اعظمخیلی طول نکشید که پیش‌بینی آیت‌الله بروجردی رنگ حقیقت به خود گرفت و هر روز بر تعداد طلبه‌های حوزه علمیه اضافه شد. افزایش مشتاقان جلسات درس اساتید حوزه به‌ویژه آیات عظام تقلید، اما دیگر با هیچ دغدغه‌ای همراه نبود. فضای وسیع مسجد اعظم قم، امکان برگزاری جلسات پرتعداد را هم فراهم کرده‌بود. در حال حاضر هم این مسجد، یکی از مهم‌ترین مراکز تدریس حوزه علمیه محسوب می‌شود و طلاب در همین مسجد پای درس آیات عظام وحید خراسانی، مکارم شیرازی، سبحانی، شبیری زنجانی، نوری همدانی و جوادی آملی می‌نشینند.اما آیت‌الله بروجردی قدم ارزشمند دیگری را هم برای کمک به طلاب و علاقه‌مندان علم و دانش برداشت و آن، ایجاد یک کتابخانه غنی در مسجد اعظم قم بود. در آخرین سال اجرای طرح ساخت مسجد اعظم و درحالی‌که بنای مسجد تکمیل شده‌بود، فضلای حوزه به آیت‌الله پیشنهاد کردند کتابخانه‌ای هم در مسجد ایجاد شود. این ایده، برنامه قبلی آیت‌الله برای ساخت یک کتابخانه مستقل در قم را تغییر داد و به‌این‌ترتیب در سال ۱۳۳۸ از استاد لرزاده خواست فضایی را در مسجد برای کتابخانه عمومی در نظر بگیرد. معمارباشی هم اطاعت امر کرد و فضایی در ضلع غربی مسجد را که قبلاً با کارآیی شبستان ساخته‌بود، به کتابخانه اختصاص داد. کتابخانه مسجد اعظم قم حالا با داشتن ۷۰۹۶ عنوان نسخه خطی، ۸۰۰۰ عنوان نسخه چاپ سنگی، ۲۰۰ عنوان کتاب چاپ سربی نفیس و بیش از ۶۶۰ نسخه مصوّر، رساله‌های عملیه و کتاب‌های درسی جدید، صاحب یکی از غنی‌ترین و ارزشمندترین مخازن است. خوب است بدانید این کتابخانه، ۲ سالن مطالعه هم دارد و طلاب، علاقه‌مندان و زائران می‌توانند بعد از زیارت، دقایق و ساعاتی را هم در این سالن‌ها به مطالعه بپردازند.وقتی ادب معمار از مهارتش پیشی می‌گیرد...اما نمی‌شود از مسجد اعظم قم گفت و از گنبد خاص آن یاد نکرد، گنبدی که به‌دلیل بزرگی‌اش، شاخص و معروف است. اما آنچه این گنبد را خاص و منحصربفرد کرده، نه بزرگی و عظمت آن، بلکه کوتاهی قد آن است! بله، درست خواندید. ماجرا از این قرار بود که برای مسجد بزرگی با مساحت تقریبی ۱۲ هزار مترمربع، به‌طور طبیعی باید گنبدی بزرگ هم طراحی می‌شد. استاد لرزاده هم این اتفاق را با طراحی گنبدی به قطر ۳۰ متر رقم زد اما در ادامه، ماجرای قابل تاملی شکل گرفت که مهناز رییس‌زاده، شاگرد استاد لرزاده آن را اینطور برایمان روایت می‌کند: «وقتی کار به مرحله ساخت گنبد مسجد اعظم قم رسید، استاد لرزاده برخلاف انتظار، آن را کوتاه ساختند. به‌اصطلاح رایج در معماری، از ایجاد ""گردنی"" که گنبد روی آن سوار شود، آگاهانه خودداری کردند و به‌این‌ترتیب، ارتفاع گنبد کمتر از حد انتظار شد.وقتی آیت‌الله بروجردی برای بازدید از روند ساخت گنبد رفتند و با این مسئله مواجه شدند، علت را پرسیدند. استاد در جواب گفتند: ""می‌توانستم ارتفاع گنبد مسجد را بیشتر در نظر بگیرم و آن را بالاتر ببرم اما با خودم گفتم گنبد حرم حضرت معصومه(س) باید تشخص و جلوه بیشتری داشته‌باشد. به همین دلیل، ارتفاع گنبد مسجد را کمتر گرفتم."" درواقع، استاد ارتفاع گنبد مسجد اعظم قم را متناسب با ارتفاع گنبد حرم حضرت معصومه(س) طراحی کرده‌بودند و دغدغه‌شان این بود که خدای ناکرده گنبد حرم مطهر تحت‌الشعاع ارتفاع بلندتر گنبد مسجد قرار نگیرد. آیت‌الله بروجردی بعد از شنیدن استدلال استاد لرزاده لبخندی زدند و گفتند: ""کاش این ادبی که شما نسبت به حضرت(س) دارید را همه طلاب ما داشته باشند.""»آیت‌الله، ادب معمارباشی مسجد اعظم را تحسین کرد اما کسی نیست که نداند خود ایشان در تواضع و ادب نسبت به ساحت مقدس کریمه اهل بیت(ع) از همه جلوتر بود. همه آن‌هایی که یک‌بار گذرشان به حرم مطهر حضرت معصومه (س) و مسجد اعظم قم افتاده باشد، مرقد آیت‌الله سید حسین بروجردی را در ضلع شرقی مسجد دیده‌اند. از «محمدجواد علوی بروجردی»، نوه آیت‌الله نقل شده که این مکان، قبلاً خانه کوچکی به مساحت ۶۰ مترمربع بوده که از مال شخصی آیت‌الله خریداری شده و ایشان بعد از اینکه محل دفن خود را مشخص کردند، باقی زمین آن خانه را هم وقف مسجد کردند. آیت‌الله بروجردی بعد از تعیین این نقطه خاص، وصیت کرده‌بود: «ازآنجاکه این مکان، راهروی ورود به حرم مطهر است، مرا در این مکان دفن کنید تا خاک کفش زوار، روی قبر من باشد.»مسجدی که چاه آبش را یک زرتشتی حفر کرد!از نقل‌ها و روایت‌های مربوط به مسجد اعظم قم، هرچه گفته‌شود، باز هم کم است. یکی از نقل‌های شیرین درباره ساخت این مسجد، مربوط به ماجرای حفر چاه آب آن است. آیت‌الله علوی بروجردی، نوه آیت‌الله العظمی بروجردی در این باره می‌گوید: «در جریان ساخت مسجد اعظم قم، قرار شد چاه آبی حفر کنند تا آب مسجد مستقل از آب شهر باشد. تحقیق شد که چه کسی این کار را بهتر از دیگران انجام می‌دهد. معلوم شد شرکتی در خیابان سعدی تهران که مدیریت آن با آقای جمشید یگانگی است، در این زمینه بهترین است ولی ایشان زرتشتی است. موضوع را با آیت‌الله بروجردی مطرح کردند و ایشان فرمود: ""زرتشتی باشد، چه اشکالی دارد؟"" آقای لرزاده که معمار مسجد اعظم بود، قرارداد حفر چاه و سیستم آبرسانی مسجد را با آن شرکت بست و کار تا آخر انجام شد. هنگام تسویه حساب، آقای جمشید یگانگی گفته‌بود مایل است با آقای بروجردی ملاقات کند. آقای لرزاده اجازه گرفته بود و ملاقات انجام شد.در ملاقات آقای بروجردی از ایشان تشکر کرده‌بود ولی آقای یگانگی خواهش کرده‌بود که: ""اجازه دهید من هم در ثواب این مسجد شریک باشم و پولی بابت کار دریافت نکنم"" و آقای بروجردی هم قبول کرده‌بود. در همین حال یکی از حاضرین به آقای بروجردی گفته‌بود: ""آقا به ایشان بفرمایید مسلمان شود."" آقای بروجردی از شنیدن این جمله آنقدر ناراحت شده‌بود که صورت و گوش‌هایش قرمز شده‌بود. آقای یگانگی هم سرش را زیر انداخته و ساکت بود. پس از مدتی آقای بروجردی فرمود: ""من دعا می‌کنم خداوند از این صفا و اخلاص ایشان به ما هم عنایت بفرماید.""پس از چندین سال چاه به تعمیر و بازسازی نیاز پیدا کرد و به همان شرکت مراجعه شد. معلوم شد آقای یگانگی مرحوم شده و پسرانش شرکت را اداره می‌کنند. قرار شد آنان برای تعمیر اقدام کنند. کار که انجام شد، برای تسویه حساب رفتیم. معلوم شد مرحوم جمشید یگانگی در پرونده مربوط به مسجد اعظم قم یادداشت کرده که تا هر زمان این چاه تعمیراتی لازم داشت، به طور مجانی انجام شود.»روزی که جلال آل احمد مجذوب مسجد اعظم قم شدساخت مسجد اعظم قم در قالب یک طرح بلندمدت حدود ۶ ساله و با ابعاد عظیم فیزیکی، هنری و فرهنگی، به‌طور طبیعی حسابی خبرساز شد و همه نگاه‌ها را به خود جلب کرد. در میان اظهارنظرهای متفاوت درباره معماری مسجد اعظم قم که در آن ایام شکل گرفته‌بود، مقاله جلال آل احمد در مجله «علم و زندگی»، جلوه خاصی داشت.مرحوم حجت‌الإسلام «سید هادی خسروشاهی»، محقق، نویسنده، مورخ و اندیشمند برجسته حوزوی که از شاگردان آیت‌الله بروجردی هم محسوب می‌شد و اسفندماه سال گذشته از دنیا رفت، چند سال قبل در سالگرد تولد جلال آل احمد در نوشتاری از آن مقاله یاد کرد و نوشت: «استاد لرزاده به دعوت رسمی مرحوم آیت الله بروجردی برای طراحی و ساخت مسجد اعظم قم، به قم آمد و پس از ارزیابی امور، در اجرای این برنامه، نقش اساسی و عمده‌ای را به عهده گرفت. استاد لرزاده، در مراحل مختلف این برنامه و اداره امور آن از آغاز تا پایان، نظارت و اشراف کاملی داشت و در کنار معماران همکار و کارگران فداکار، همانند یک کارگر، متواضعانه به کار مشغول بود و گزارش کار را به‌صورت مرتب به مرحوم آیت الله بروجردی ارائه می‌داد. در همان دوران، شادروان جلال آل احمد در سفری کوتاه که به «قم» داشت از این پروژه بزرگ و بنای ماندگار، بازدیدی بعمل آورد و پس از مراجعت به تهران، محصول برداشت‌های خود را در صفحاتی کوتاه مکتوب نمود و آن را تحت عنوان «مسجد جدید قم، آبروی معماری قرن» در مجله «علم و زندگی» منتشر ساخت.نشر آن مقاله در آن مجله، به‌طور طبیعی با واکنش‌های مثبت و منفی همراه بود و یکی از غرب‌زدگان آن زمان، در مقاله «ردیه»ای، انتقادهای به ظاهر فنی ـ مهندسی خاصی را مطرح نمود که متأسفانه همراه با عدل و انصاف و صداقت نبود و ادبیات به کار رفته در آن نوشتار، غرض‌ورزی ویژه نویسنده را به‌خوبی نشان می‌داد. اینجانب که در آن ایام با تکیه بر نیروی جوانی و نشاط کنجکاوانه دائمی، همهٔ امور سیاسی ـ مطبوعاتی را با دقت و علاقه پیگیری و به‌اصطلاح امروزی «رصد» می‌کردم، مقاله جلال و مجله‌ای که «ردیه» آن مهندس را داشت و نامه تند خودم به مجله را همراه نامه‌ای برای استاد حسین لرزاده فرستادم و خواستار آن شدم که پاسخی بر آن «ردیه» و اشکال‌تراشی‌های آن منتقد مغرض بنویسد. استاد پس از مدتی کوتاه نامه مشروحی خطاب به اینجانب ـ که مرا نمی‌شناخت ـ مرقوم و ارسال داشت و به مواردی از اشکالات آن مهندس اشاره کرد و در جملات کوتاهی پاسخ آن اشکالات را داد.»این مسجد، آبروی معماری قرن استاما جلال آل احمد درباره مسجد اعظم قم چه نوشته‌بود که آن‌همه سر و صدا کرد؟ او درواقع پس از مدت‌ها خون دل خوردن از مواجهه با آثار وادادگی معماران غربزده در ایران، با دیدن نمونه ارزشمندی از معماری اصیل ایرانی در مسجد تازه‌تاسیس در قم، فرصت را برای انتقاد از رویه مخرب معماری به‌اصطلاح نوین در ایران مناسب دیده و دست‌به‌قلم شده‌بود. او مقاله خود را که در فروردین ۱۳۳۸ منتشر شد، با این عبارات طوفانی آغاز می‌کند: «درحالی‌که معماران و مهندسان و آرشیتکت‌های محترم مملکت اغلب در فکر شرکت در مناقصه‌های دولتی و تأمین معاش‌اند یا در فکر تقلید از معماری غربی با جرزهای هرمی و نشان دادن مقاومت مصالحی که یک‌جا از فرنگ وارد می‌شود و هر کودک کودنی در سوار کردن آن‌ها سرهم – به هیچ مشکلی برنخواهد خورد – و درحالی‌که مجموعه ساختمان‌های جدید مهندسان از فرنگ برگشته ما چیزی جز زشتی یا تقلید صرف را به ارمغان نمی‌آورد، در چنین روزگاری یک معمار تجربه‌دیده ایرانی یعنی ""مهندس لرزاده"" زیر نظر و بنا به اراده مرجع تقلید عالم تشیع ""حضرت آیت‌الله بروجردی"" و به کمک مردم علاقه‌مند به مذهب و سنن مذهبی، مشغول پایان دادن به ساختمان بزرگ‌ترین مسجدی است که در قرن چهاردهم هجری در این مملکت ساخته شده است، و یک‌تنه تمام خرابکاری‌های دیگران را جبران خواهد کرد.سه چهار سال است هزاران نفر کارگر و بنا و کاشی‌ساز و آهن‌کار مشغول ساختن چنین بنای یادگاری از استقلال جامعه تشیع‌اند و هر زائری که به قم می‌رود، اگر هم چیزی از فن معماری درک نکند، دست کم می‌تواند پس از لذت بردن از زیبایی‌های دو صحن کهنه و نو و پس از تماشای آن‌همه شکوه آینه‌کاری‌های مقصوره آستانه، ساعتی را نیز به تماشای این هنرنمایی جدید متخصصان فن معماری ایران بگذارند.»ساخت مسجد بدون مشاور عالی فرنگی و بدون اخذ کمک مالیجلال در ادامه مقاله خود، با بیان زیبایی‌های هنری و فنی چشم‌نواز مسجد اعظم قم، مرتب با کنایه‌هایی گزنده، معماران فرنگ‌دیده‌ای که در کارنامه‌شان جز بناهای بدقواره و بدریخت چیزی دیده نمی‌شود را می‌نوازد: «در تمام بنای به این بزرگی اصلاً گچ به کار نرفته است. همه، آهن و سیمان و آجر و کاشی و مرمر. به این طریق باید به خاطر سپرد که تحول مصالح ساختمانی نیز نمی‌تواند از تجدید حیات معماری اصیل ایرانی جلوگیری کند و اکنون آقایان مهندسان ما نمونه‌ای پیش روی خود دارند، نمونه‌ای بسیار زیبا با بهترین کاشی‌کاری‌هایی که شاید هیچکدام ما باور نمی‌کردیم در این روزگار هرج و مرج، امکان‌پذیر باشد. در مقابل چنین بنایی و چنین امکاناتی است که معماران فرنگ‌دیده ما مسجد دانشگاه را می‌سازند با چنان بدقوارگی و بدریختی...!مهم‌تر از همه اینکه برای ساختن این مسجد نه مشاور عالی از فرنگ وارد کرده‌اند و نه از سازمان برنامه کمک مالی گرفته‌اند و نه بر بودجه هیچ‌یک از وزارتخانه‌ها تحمیلی کرده‌اند. باید دید چرا چنین است؟ چرا با تکیه به معتقدات مذهبی هنوز می‌توان چنین شاهکارهایی را در فن معماری به وجود آورد درحالی‌که بزرگ‌ترین محصول فرنگ‌رفته‌های ما در این فن - اگر منتهای کوشش را هم برای تلفیق معماری شرق و غرب به کار برده باشند – تازه می‌شود چیزی شبیه عمارات بیشمار بانک ملی با نمایی از کاشی‌کاری مدرن‌شده و دور از طرح‌ها و اشکال هندسی اصیل ایرانی. واقعاً چرا؟»«لرزاده‌»ها هنوز از سرچشمه ایمان آب می‌خورند جلال آل احمد سئوال می‌پرسد اما منتظر جواب نمی‌ماند. خودش گره از این کلاف سردرگم باز می‌کند و آب پاکی را روی دست هواداران معماری مدرن می‌ریزد: «آیا نباید علت را در سستی اساسی دانست که ما تمدن مثلاً جدیدمان را بر آن قرار داده‌ایم؟ مسلم است که در کار تجدید ظواهر تمدن، ما نه ایمانی با خود داریم و نه علاقه‌ای قلبی و حال آنکه لرزاده‌ها هنوز از سرچشمه ایمان آب می‌خورند و یا تکیه بر قدرت‌های مخفی هنرمندان بی‌نام و نشان قم و اصفهان می‌کنند. [به‌عنوان مثال] کاشی‌کاری مسجد قم از جمله شاهکارهایی است که تا آن را نبینید گمان نمی‌کنید که خواب و خیال نیست. در عصر فیبر و لاستیک و مواد الاستیک و چنین رنگ‌های لاجوردی اصیلی! - آیا ممکن است؟ - نه‌تنها ممکن است بلکه این واقع امر است. مسجدی است در یازده هزار متر مربع و با پنجاه متر ارتفاع که از چهار فرسخی فریاد می‌زند و شما را به تماشای خود می‌خواند.»آن چراغی که به مسجد حرام است، همین «فلورسنت»هاست...«...تمام آجر مسجد را در خود قم پخته‌اند که بهترین آجرپزی‌ها را دارد و کاشی‌ها را در اصفهان پخته‌اند و به قم آورده‌اند و معرق کرده‌اند و کار گذاشته‌اند.»جلال بعد از این جمله تحسین‌آمیز برای استفاده از مصالح اصیل ایرانی در ساخت مسجد اعظم قم، بانیان و سازندگان مسجد را به نقدی که بیشتر به دلسوزی یک ایرانی اصیل شبیه است هم مهمان می‌کند و می‌نویسد: «تنها یک نکته را در تزیین این مسجد با همه زیبایی‌هایش باید مورد توجه قرارداد و آن اینکه زینت کردن خانه خدا با چراغ ""فلورسنت"" بسیار زشت می‌نماید. بگذارید همان شهردار تهران در و دیوار میدان‌ها را چنین به‌صورت دکان‌های سلمانی در بیاورد. بهتر نیست خانه خدا را با ""قندیل""های ساخت اصفهان و با نوری ملایم‌تر از این که فعلاً هست، روشن کرد؟ مگر نشنیده‌اید که چراغی که به خانه رواست به مسجد حرام است؟ آن چراغی که به مسجد حرام است، همین فلورسنت‌ها هستند.»جملات بعدی آل احمد نشان می‌دهد چقدر دلش برای رونق اقتصاد ایران و کسب و کار هنرمند ایرانی می‌تپیده: «بخصوص در جایی که یک سفارش کلان برای آن‌همه قندیل مورد احتیاج در شبستان‌ها و ایوان‌های این مسجد بسیار زیبا، به کسب دو سه هزار نفر دیگر از هنرمندان بی‌نام اصفهان و شیراز رونقی خواهد داد که مسلماً مورد توجه مراجع تقلید بوده‌اند. چه بخواهیم چه نخواهیم و بانیان این مسجد چه نظر دنیایی داشته باشند چه نظر به آخرت، مسلم است که در نتیجه گوشه‌ای از اقتصاد این مملکت را سال‌ها به کار انداخته‌اند و چه بهتر که اکنون نیز به جای این‌همه چراغ‌های با نورهای زننده، تمام این مسجد به این عظمت را با هزاران قندیل کوچک و بزرگ ایرانی مسی یا برنجی زینت کنند.»به خداوند متعال امر بفرمایند خانه کعبه را به طرف دیگر ببرد!بخش قابل تأمل نوشتار مرحوم حجت‌الإسلام سید هادی خسروشاهی اما آنجاست که پاسخ مرحوم استاد حسین لرزاده به نقد مغرضانه و بی‌ادبانه فردی با نام مستعار «مهندس ش» را برای خوانندگان نقل می‌کند؛ نقدی که پس از چاپ مقاله مرحوم جلال آل احمد در تجلیل از معماری بنای مسجد اعظم قم در مجله «علم و زندگی»، در رد مقاله جلال در این مجله منتشر شد. استاد لرزاده در نامه‌ای، به بعضی ایرادهای عجیب و غیرکارشناسی آن فرد منتقد پاسخ می‌دهد. بخش‌هایی از این نامه را که خطاب به مرحوم حجت‌الإسلام سید هادی خسروشاهی نوشته شده با هم مرور می‌کنیم: «...برادر عزیز! خودتان را ناراحت نکنید. جواب این اراجیف را روزگار خواهد داد. یعنی قضاوت صحیح را موکول به بعد از نبودنِ سازنده و نویسنده بفرمایید. البته امروز هم افراد منصفی هستند که به او بگویند تو هنوز اندر خم یک کوچه‌ای، چه رسد به اینکه به اسرارهای نهفته در این نوع ساختمان‌ها آگاه شوی.آقای عزیز من! سادات از حق‌کشی زود ناراحت می‌شوند. خوب ست با کلمات زیر قدری تفریح نمایید. این چند سطر مربوط به همان موضوع است: خوب بود برای اینکه صحن مسجد به قول او مستطیل بشود، قبر محمدشاه و صحن کهنه و مدرسه فیضیه را خراب می‌کردند بلکه نظر ایشان تأمین شده باشد! دوم آنکه اراضی مثلث شکل مسجد را هم با فشار فکر بکر او، می‌کوبیدند تا مربع مستطیل بشود و به خداوند متعال هم امر می‌فرمودند خانه کعبه را به طرف دیگر ببرد تا انحراف قبله هم نداشته باشیم! تا فکر بکر و ایراد ۱۰۰ درصد بجای ""مهندس ش"" مرتفع شود. نوشته است چرا بین گنبد و شبستان درب شیشه نصب شود؟ خوب است برای خاطر این فیلسوف عالی‌رتبه، درب‌ها برداشته‌شود و با سوز جگر او و امثال او ۳۰ هزار متر مکعب را گرم می‌کردیم! و همچنین به خاطر سلیقه او برای گنبد، قالب و کلاف نمی‌خواستیم و پنجره‌های جلو خیابان را تیغه می‌کردیم. کاشی‌کاری هم ریزه‌کاری بچه‌گانه! است و عوض سیمان هم گِل کار می‌کردیم و سر مناره و قرنیز جای مقرنس مناره‌ها و ستون‌های بالای مناره‌ها را با مصالح جدید زحمت نمی‌کشیدیم درست نماییم. مانند ستون‌های سر گلدسته‌های قدیمی با چوب و حلبی انجام می‌دادیم. و راهرو خارج پشت رودخانه برای حوضخانه نبود و مردم از صحن مسجد برای قضای حاجت عبور می‌کردند! چه مانعی داشت کف ایوان‌ها را هم با آجر فرش می‌کردیم و غیره.سپس [مهندس ش] خود اقرار نموده‌است که سازنده این مسجد ۲۰سال قبل، گنبد کاخ مرمر را ساخته‌است. در صورتی که 25 سال پیش ساخته‌ام. تو کجا بودی آن روزها که جگر شیر آب می‌شد و تمام مهندسین حتی اروپایی‌ها را دعوت نمودند اما از عهده برنیامدند و باز هم این لُر نادان به درد خورد! از گنبد کاخ مرمر گرفته تا گنبد حضرت سیدالشهدا علیه السلام و اماکن مشرفه و مسجد قم، آنچه بود مفتخراً انجام نمودم...طول کلام باعث اتلاف وقت است. خوب است بگذاریم و بگذریم... فقط دعا بفرمایید خداوند متعال به حضرت آیت‌الله طول عمر عنایت فرماید تا اینکه در ظل توجهات مخصوصه آن بزرگوار، این بنای مورد بحث خاتمه پیدا نماید. تا کور شود هر آنکه نتواند دید.در خاتمه پوشیده نمانَد چنانچه جنابعالی از یکی از معابد ضاله تعریف می‌کردید، قطعاً به طرفداری از شما کمک داده می‌شد و به عوض توهین، به مقامات عالیه تعریف رؤسای آن فرقه می‌شدید...»انتهای پیام/"
به گزارش خبرنگار حج و زیارت خبرگزاری فارس، سفر به عتبات از اوایل اسفندماه سال گذشته با شیوع کرونا لغو شد و دیگر هیچ زائری امکان تشرف به شهرهای مقدس عراق را نداشت؛ تا جایی که حتی مرزهای ایران و عراق بسته شد و نه تنها زائران، بلکه روابط اقتصادی دو کشور نیز تا مدتی به تعویق درآمد.پس از کاهش نسبی مبتلایان به کرونا در ایران، مسؤولان حج و زیارت کشورمان با همکاری وزارت بهداشت اقدام به تدوین پروتکل‌های بهداشتی برای برقراری سفر به عتبات کردند و وزارت امور خارجه نیز این پروتکل‌ها را به طرف عراقی ابلاغ کرد، اما در نخستین واکنش، استاندار نجف اشرف از عدم پذیرش زائران خارجی به این شهر تا پایان کرونا خبر داد و چند روز بعد نیز استاندار کربلا ضمن قرنطینه این شهر، اجازه ورود نه تنها زائران سایر کشورها، بلکه زائران شهرهای دیگر عراق را نداد و هم‌اکنون نیز این دو شهر در قرنطینه هستند.با این وجود، علیرضا رشیدیان در نشست خبری به ادامه مذاکرات برای برقراری سفر به عتبات خبر داد و گفت: با توجه به وضعیت عراق، سفرهای زیارتی به عتبات فعلا برقرار نمی‌شود و باید منتظر نظر طرف عراقی باشیم.از طرفی نیز به نظر می‌رسد که از هفته‌های آینده پروازهای ایران و عراق از سر گرفته خواهد شد. به طوری که با توجه به درخواست‌های مکرر مردم عراق برای برقراری سفر به ایران، مسؤولان عراقی برای سفر به ایران دستورالعمل‌هایی وضع کرده‌اند.علاوه بر این، افراد مبتلا به بیماری‌های غیر قابل درمان که گزارش پزشکی دارند و تمام مجروحان گروه‌های امنیتی داخلی، دفاعی و حشدالشعبی نیز با داشتن ویزا مجاز به سفر به ایران هستند. همچنین افراد با داشتن ویزای برای مقاصد تجاری هم می‌توانند به ایران سفر کنند.با این روند، ویزای عراق و ایران که اوایل سال گذشته رایگان و در ماه‌های محرم و صفر و حتی پس از آن برداشته شده بود، همچون سال‌های گذشته ضروری است و عراقی‌ها برای سفر به ایران و حتی ایرانی‌ها برای سفر به عراق باید ویزا اخذ کنند.با برنامه‌ریزی صورت گرفته از سوی مسؤولان، احتمال می‌رود تا ۱۰ روز آینده پروازهای ایران و عراق از سر گرفته شود و حتی مرزها برای پذیرش افراد واجد شرایط بازگشایی شود. البته بازگشایی مرزهای دو کشور و برقراری پروازهای ایران و عراق به معنای از سرگیری سفر زائران نیست؛ چرا که مسؤولان سازمان حج و زیارت تاکنون اظهارنظر و واکنشی نسبت به سفرهای زیارتی به عراق نداشته و طرف عراقی هم رغبتی برای پذیرش زائران با توجه به وضعیت کرونا ندارد.انتهای پیام/
به گزارش خبرنگار حج و زیارت خبرگزاری فارس، زائران برای تشرف به مسجدالحرام از چندین در ورودی وارد می‌شوند که یکی از این درها به نام باب ملک عبدالعزیز نامگذاری شده است.در طرح توسعه مسجدالحرام، سعودی‌ها به این ورودی توجه بسیاری داشته‌اند؛ به طوری که پس از تعطیلی خانه خدا و بسته شدن درهای ورودی به روی زائران، ورودی ملک العزیز به همت متولیان حرم در حال توسعه و بازسازی است.این ورودی در ضلع جنوبی خانه خدا قرار دارد و درب شماره یک مسجدالحرام به شمار می‌رود که برای ساخت آن از بهترین مصالح استفاده شده است و از فاصله ۳۰۰ متری از خانه خدا این ورودی به راحتی دیده می‌شود.هم‌اکنون در طرح توسعه مسجدالحرام، ورودی‌های خانه خدا نیز در حال بازسازی و نوسازی هستند و قرار است در ایام حج تمتع نیز زائران با برنامه‌ریزی زمانی از ورودی‌های خاص وارد خانه خدا شده و از مسجدالحرام خارج شوند.همچنین زمان بازگشایی ورودی شماره یک مسجدالحرام به دلیل عملیات عمرانی و زیباسازی مشخص نیست و حتی ممکن است به دلیل عملیات بازسازی در ایام حج امسال به روز زائران باز نشود.انتهای پیام/
به گزارش خبرنگار کتاب و ادبیات خبرگزاری فارس، حجت‌الاسلام مهدی پرنیان از شاعران طنزپرداز کشورمان این بار شعری درباره ویروس کرونا سرود. او پیش از این در دیدار نیمه ماه رمضان شاعران با رهبر انقلاب سروده‌ای طنز با عنوان «دو کاج» را خوانده بود. (اینجا بخوانید)او شعری دو زبانه را درباره ویروس کرونا خوانده است که در ادامه می‌بینید:انتهای پیام/
به گزارش خبرگزاری فارس، کتاب «فوبیا» اثری تحلیلی فکری درباره موضوع فوبیا و ترس شدید از پدیده‌های طبیعی است که توسط ایوان وارد تالیف و با ترجمه مرتضی منصف روانه بازار کتاب شده است.منصف همزمان با انتشار این کتاب درباره نویسنده اثر و زوایه طرح بحث فوبیا توسط وی عنوان کرد: ایوان وارد سرپرست بخش آموزشی موزه فروید در لندن است و از کتاب‌های منتشر شده این نویسنده به جز فوبیا، می‌توان از کتاب ایده‌هایی در زمینه روانکاوی، مقدمه‌ای بر روانکاوی و ... را نام برد.وی ادامه داد: کتاب فوبیا به دلیل نثر ساده و قابل فهم خود برای عموم افراد جامعه و به ویژه دانشجویان رشته روان‌شناسی خواندنی است.به ویژه اینکه ما در جامعه پیرامونی خود شاهد افزایش بروز اختلالات روانی مختلف در بین اقشار مختلف هستیم. فوبیاها از شایع‌ترین گونه‌های اختلال اضطراب هستند که می‌توانند به طور مستقیم و غیرمستقیم بر زندگی افراد تاثیر بگذارند.منصف در ادامه درباره شیوه مواجهه این کتاب با موضوع فوبیا نیز گفت: این کتاب با تشریح تعدادی از پرونده‌های پزشکی فروید به بررسی ریشه‌های اختلال فوبیا بر اساس نظریه‌های وی می‌پردازد تا اطلاعات کامل‌تری را درباره نحوه شکل گیری بیماری فوبیا در اختیار خوانندگان قرار دهد. همچنین نویسنده تلاش کرده است تا با ذکر مثال‌هایی از آثار آلفرد هیچکاک و ادگار آلن پو که که از مفهوم فوبیا در آنها استفاده شده است، تاثیر این اختلال بر زندگی افراد را نشان دهد.مرتضی منصف مترجم این کتاب فارغ التحصیل مقطع کارشناسی رشته مترجمی زبان انگلیسی از دانشگاه بیرجند است. وی پیش از این نیز با همکاری فرزام کریمی دو کتاب «تئاتر و امپراتوری» اثر بنجامین پر و «هنر فراموش شده» اثر جورج اولیور اسمیت را ترجمه کرده است.کتاب «فوبیا» اثر ایوان وارد با ترجمه مرتضی منصف در ۵۰ صفحه با قیمت ۱۰ هزار تومان منتشر شده است.انتهای پیام/
به گزارش خبرنگار حوزه مسجد و هیأت خبرگزاری فارس، ۲۳ تا ۲۵ ماه ذی‌القعده ایام زیارت مخصوصه امام رضا (ع) هرساله فرصتی برای حضور زائران و عاشقان اهل بیت (ع) در صحن و سرای امام رئوف بود که امسال باتوجه به شیوع مجدد ویروس کرونا، این امکان برای بسیاری میسر نیست و هیأت‌های مذهبی با برگزاری مراسم‌هایی این ایام را گرامی می‌دارند.  این درحالی است که بسیاری از هیأت‌های مذهبی در این ایام جلسات هفتگی خود را لغو می‌کنند.در ادامه برنامه‌های هیأت‌ها در این روزها را مشاهده کنید:*  هیأت امام حسن مجتبی (ع) مدیحه‌سرایی: حسین سازور زمان: یکشنبه ۲۲ تیرماه از نماز مغرب و عشاء ​نشانی: سه‌راه افسریه، ابتدای ۱۵ متری دوم، خیابان اسلام آباد، کوی نهم (شهید سیدمحسن مبرقع رضوی)* مسجد یحیی سخنران: مهدی توکلی مدیحه‌سرایی: مهدی صومی زمان: یکشنبه ۲۲ تیرماه بعد از نمار مغرب و عشاء نشانی: خیابان شهید مدنی، روبروی پمپ بنزین، کوچه ولیعصر (عج)* هیأت بنت‌النبی (ص) سخنران: حجت‌الاسلام‌هادی میرزایی مدیحه‌سرایی: سعید توکلی زمان: یکشنبه ۲۲ تیرماه از نماز مغرب نشانی: میدان شهدا، خیابان ۱۷ شهریور، پایین‌تر از بانک مسکن، کوچه شهید الماسی، حسینیه شهید الماسی* هیأت محبان فاطمةالزهرا (س) رزمندگان غرب تهران سخنران: حجت‌الاسلام بندانی نیشابوری مدیحه‌سرایی: سعید حدادیان و محمدحسین حدادیان زمان: دوشنبه ۲۳ تیرماه از نماز مغرب  نشانی: خیابان آزادی، بعد از بزرگراه یادگار امام (ره)، مهدیه امام حسن مجتبی (ع)* هیأت فاطمیه تهران سخنران: حجت‌الاسلام محمدسجاد باقی مدیحه سرایی: علی‌اکبر زادفرج و توحید نیکوکرداران زمان: دوشنبه ۲۳ تیرماه از ساعت ۱۹ نشانی: خیابان دماوند، خیابان شهید اشراقی، خیابان شهیده رنجکش، حسینیه الزهرا (س)* هیأت رضا جان مشهد سخنران: مهدی توکلی مدیحه‌سرایی: حسن حسین‌خانی و محمدحسن فیضی زمان: سه‌شنبه ۲۴ تیرماه لغایت پنجشنبه ۲۶ تیرماه از ساعت ۱۸ به مدت سه روز ​نشانی: مشهد مقدس، خیابان امام رضا (ع)، کوچه امام رضا ۲۸ (کوچه گلچین)، حسینیه مظلومان* هیأت بین‌الحرمین تهران سخنران: حجت‌الاسلام حبیب‌الله فرحزاد مدیحه‌سرایی: جواد مقدم زمان: چهارشنبه ۲۵ تیرماه از ساعت ۲۱:۳۰ نشانی: سه‌راه تهرانپارس، روبروی ترمینال شرق، مسجد حضرت خدیجه (س)لغو جلسات هیأت‌ها ادامه داردبراساس این گزارش، باتوجه به شیوع مجدد ویروس کرونا هیأت‌ها بسیاری در سراسر کشور جلسات خود را مجدداً لغو کردند. ابتدا هیأت ثارالله زنجان با مدیحه سرایی مهدی رسولی جلسات هفتگی خود را لغو کرد، سپس جلسات هفتگی چهارشنبه‌های آیت‌الله جاودان مجددا به ضورت حضوری لغو و در قالب فضای مجازی دنبال شد.در ادامه این روند، جلسه هفتگی مجمع‌الذاکرین تهران با حضور غلامرضا سازگار، جلسات هفتگی هیأت ثامن‌الائمه در شرق تهران، هیأت فاطمیه تهران در خیابان هفده شهریور، جلسات هفتگی هیأت مکتب‌المهدی (عج) با مدیحه‌سرایی محمدکمیل، جلسات هفتگی هیأت منتظرین حضرت مهدی (عج) در اقدسیه، جلسات هفتگی هیأت مکتب‌الزهرا (س) زنجان با نوای ولی‌الله کلامی زنجانی، جلسات هفتگی هیأت بیت‌الحسین (ع) با مدیحه‌سرایی مهدی سماواتی، جلسات هفتگی هیأت فاطمةالزهرا (س) با مدیحه‌سرایی سعید حدادیان و محمدحسین حدادیان تاکنون لغو شده است.انتهای پیام/
به گزارش خبرنگار قرآن و فعالیت‌های دینی خبرگزاری فارس مدرسه علمیه مشکات رستگاران در اولین سال فعالیت خود برای سال تحصیلی ۱۳۹۹، ۱۴۰۰ طلبه می‌پذیرد.این مدرسه شعبه دیگری از مدرسه مشکات است که سال ۱۳۹۶ در قم افتتاح شد و امسال با ظرفیت پذیرش ۵۰ طلبه شعبه دیگر آن با اخذ مجوز از شورای سیاست‌گزاری مرکز مدیریت و شورای عالی حوزه‌های علمیه استان تهران کار خود را آغاز کرد.کلاس محوری رویکرد تعلیم و تربیت در مدرسه علمیه مشکات رستگاران است که در قالب دو کلاس ۲۵ نفره کار را آغاز می‌کند. مهارت‌های لازم ارتباطی، مدیریتی و تبلیغی و اعتماد به نفس لازم برای امور تبلیغی از جمله اهداف این مدرسه علمیه است.علاقه‌مندان می‌توانند جهت نام‌نویسی و کسب اطلاعات به این مدرسه به نشانی تهران، خیابان وحدت اسلامی، بعد از بیمارستان رازی، نبش کوچه خندان مراجعه کنند. همچنین علاقه‌مندان می‌توانند با تلفن ۵۵۶۹۶۰۸۴ تماس حاصل کنند.انتهای پیام/
خبرگزاری فارس ـ گروه تاریخ: آیت‌الله عبدالحسین امینی معروف به علامه امینی، عالم، محدث، متکلم، فقیه، نسخه‌شناس بزرگ شیعه و صاحب کتاب سترگ «الغدیر»، علاوه بر آثار علمی گرانسنگ، کتابخانه عظیمی با ۷۰ هزار نسخه خطی را در نجف پایه‌گذاری کرد. او در سال ۱۲۷۸ هجری شمسی در سراب دیده به جهان گشود. در همان شهر مقدمات علوم را آموخت و سپس به تحصیل علوم حوزوی پرداخت و در زمره عالمان بزرگ روزگار خود بود.وی در سال ۱۳۴۹ هجری شمسی در حالی که بنیه‌ای قوی و بدنی سالم داشت، به ناگاه دچار بیماری شد و از دنیا رفت! بسیاری رحلت او را ناشی از مطالعه زیاد، اشتغال بی‌وقفه به نگارش و پیگیری دائمی کار کتابخانه بزرگ امیرالمؤمنین (ع) دانسته‌اند. اما همه به کنار، یکی از مسائل تاریخی که درباره آن نظر واحدی وجود ندارد، این است که آیا شهید نواب صفوی، حکم قتل احمد کسروی را از مرجعی گرفته یا با اجتهاد شخصی دست به این اقدام زده است. برخی معتقدند چون شهید نواب، نزد علامه امینی تلمذ کرده بود، اجازه قتل کسروی را از او گرفت. در ادامه پرونده «احیاگر غدیر» که طی روزهای گذشته در گروه فرهنگ فارس پیگیری می‌شود، با محمدمهدی عبد خدایی، دبیرکل فداییان اسلام که جوان‌ترین عضو فداییان اسلام بوده است، به گفت‌وگو نشستیم.عبدخدایی متولد سال ۱۳۱۵ در مشهد، همرزم شهید نواب صفوی و از اعضای گروه فدائیان اسلام است. وی که دبیرکلی جمعیت فدائیان اسلام را برعهده دارد در سن ۱۵ سالگی با طراحی همرزمان شهید نواب صفوی، حسین فاطمی وزیر خارجه مصدق را هدف قرار داد که البته فاطمی از این ترور جان سالم به در ‌برد. وی هم علامه امینی را درک کرد و هم پیرو شهید نواب بود.درباره نوع رابطه علامه امینی با شهید نواب صفوی نظرات گوناگونی وجود دارد. از یک طرف برخی معتقدند علامه امینی اجازه‌ای به شهید نواب در زدن کسروی نداد و برخی دیگر بر این نظر هستند که علامه امینی درباره زدن کسروی با نواب هم‌نظر بود؟من علامه امینی را قبل از اینکه به جرم فعالیت سیاسی علیه رژیم پهلوی زندانی شوم، می‌شناختم. امینی با پدرم آیت‌الله غلامحسین تبریزی آذری دوست بودند. او در نجف و پدرم در مشهد حضور داشت. پدرم اولین مجله دینی را به نام نشریه «تذکرات دیانتی» علیه کسروی در تبریز منتشر می‌کرد. به من ۳۰ شاهی می‌داد که نشریه را تا کنم.همیشه یک نسخه از همه روزنامه‌هایی که در کشور منتشر می‌شد، به منزل ما می‌آمد. برای نخستین بار در عالم کودکی عکس شهید نواب صفوی را در یکی از نشریات دیدم که علیه شهید نواب تیتر زده بود «نواب صفوی و هوچی‌گری‌های او در پایتخت» عکس نواب را با عمامه و لباس مندرس انداخته بود.در اسفندماه ۱۳۲۴، فقط ۹ سالم بود که احمد کسروی توسط یکی از اعضای فداییان اسلام ترور شد. بعد از ترور کسروی توسط شهید حسین امامی از اعضای فداییان اسلام، نواب صفوی به سمت مشهد حرکت می‌کند و قبل از حرکت از تهران به مشهد خدمت آیت‌الله شاه‌آبادی، آیت‌الله کاشانی و حاج سراج انصاری می‌رسد و می‌پرسد که نزد چه کسی بروم که آنان پدرم را که از مخالفان سلطنت، تبعیدی رضاخان و هم‌دوره کسروی است به ایشان معرفی می‌کنند.برای نخستین بار در عالم کودکی عکس شهید نواب صفوی را در یکی از نشریات دیدم که علیه شهید نواب تیتر زده بود «نواب صفوی و هوچی گری‌های او در پایتخت» عکس نواب را با عمامه و لباس مندرس انداخته بودصبح همان روز اسفندماه خواستم به مدرسه بروم که دیدم دق‌الباب می‌کنند. پدرم گفت: «برو در را باز کن». رفتم دیدم همان مردی است که عکسش را در روزنامه دیدم. نواب تا مرا دید پرسید: «پدرت منزل است؟» گفتم بله. گفت: «به آقا جانت بگو نواب صفوی است». پدرم را صدا زدم و گفتم نواب صفوی است. پدرم گفت: «در بیرونی را باز کن، تعارف کن برود آنجا». پدرم بعد از نهار آقای ضیاء نامی که از آدم‌های موجه مشهد بود، خواست و نواب صفوی را به او سپرد.*خاطره جالب علامه امینی از رهبر جنبش تنباکو آذربایجانعلامه امینی خاطره‌ای جالب در حضور پدر و چند تن از اعضای فداییان اسلام تعریف کرد. گفتند روزی شنیدم در منزل یکی از اعیان تبریز روضه برگزار می‌شود. من نیز شرکت کردم. اولین جای خالی که پیدا کردم، نشستم. زمانی که نشستم، فرد کناری خودش را جمع کرد. به ترکی گفتم چرا خودت را جمع می‌کنی؟ او خودش را جمع‌تر کرد. من گفتم چه بدی در حق شما کرده‌ام که اینگونه از من فاصله می‌گیری؟!پاسخ داد: دوست ندارم قیافه‌ات را ببینم. با تعجب پرسیدم چرا؟ جواب داد: «نانی که حاج میرزا جواد آقای مجتهد تبریزی، رهبر نهضت تنباکو در آذربایجان در جریان جنبش تنباکو پخت، شما نتوانستید بخورید». گفتم چه نانی؟ گفت: «من در دربار ناصرالدین شاه بودم و ملاقات‌های شاه را تعیین می‌کردم». بعد از جریان تنباکو ناصر‌الدین شاه دستور داد میرزا جواد آقا به تهران بیاید. وقتی میرزا جواد آقا به تهران رسید، شاه به من دستور داد به افواج ارتشی ابلاغ کن هیچ کس از میرزا استقبال نکند. من نظر شاه را به افواج ابلاغ کردم. فوج اردبیل پاسخ داد، شاه برای خودش می‌گوید. میرزا جواد آقا مجتهد تبریزی از تبریز می‌آید و ما از مجتهد خودمان استقبال می‌کنیم. من وقتی پاسخ آنها را به شاه منتقل کردم، شاه به من دستور داد که به افواج بگویم همه از مجتهد استقبال کنند. اگر یک فوج استقبال و فوج دیگر استقبال نکند، بین افواج اختلاف ایجاد می‌شود. همه از میرزا جواد آقا استقبال کردند.شاه بعد از دو روز اجازه ملاقات به میرزا جواد آقای مجتهد تبریزی را داد. یک صندلی در یکی از اتاق‌های کاخ گلستان گذاشتند که شاه بنشیند و آمیرزا جواد آقا بایستد. اتفاقا آقا میرزا جواد زودتر از شاه آمد و نشست. بعد از مدتی شاه آمد. میرزا جواد آقا با آمدن شاه ایستاد، اما به گونه‌ای ایستاد که پشتش به صندلی بود. شاه نمی‌توانست در صندلی بنشیند. شاه مجبور شد قدم بزند و به میرزا جواد آقا گفت: «آذربایجان نمی‌خواهد شما رییس باشید. به اجبار هم نمی‌شود رییس شد.»میرزا جواد آقا مجتهد تبریزی گفت: «آذربایجان مرا نخواهد به مشهد می‌روم و اگر آنجا نیز مرا نخواهند به همدان خواهم رفت. من نزد مردم جایگاه دارم. اما مردم بگویند ناصرالدین شاه را نمی‌خواهند چه بکنیم؟». شاه بعد از شنیدن سخن میرزا جواد آقا، دستی به سبیلش کشید و گفت: «آذربایجان غلط می‌کند شما را نخواهد. شما رئیس هستید!» نانی که میرزا جواد آقا مجتهد تبریزی پخت شما نتوانستید استفاده کنید و جلوی شاه بایستید.حتی زمانی که علامه امینی برای تحقیق و پژوهش در مشهد بود، اعضای فداییان اسلام در مشهد خدمت علامه امینی بودند. حتی یکی از اعضای فداییان اسلام نظریات انیشتین را می‌خواند تا به علامه درباره نظرات انیشتین توضیح دهد.علامه امینی باور عمیقی به ولایت داشت.هر جا سخنی از بانوی دو عالم حضرت فاطمه (س) می‌شد محاسنش از اشک خیس می‌شدعلامه امینی باور عمیقی به ولایت داشت و از ایشان درباره نواب صفوی زیاد شنیدیم. چون نواب در نجف خدمت علامه تلمذ می‌کرد، هر جا سخنی از بانوی دوعالم حضرت فاطمه (س) می‌شد، محاسنش از اشک خیس می‌شد.این داستانی که من خدمتتان عرض می‌کنم، خودم حضور داشتم؛ ما در دولاب با نواب صفوی زندگی می‌کردیم. یک روز ناهار نداشتیم، نواب گفت: «برویم منزل علامه شیخ عبدالحسین امینی صاحب الغدیر، ناهار مهمان ایشان باشیم».در آن روز شهید نواب صفوی، شهید سیدمحمد واحدی، شهید سیدعبدالحسین واحدی، شهید خلیل طهماسبی و من خدمت علامه امینی رفتیم. علامه در گذر قلی خیابان خیام خانه‌ای اجاره کرده بود و تابستان‌ها می‌آمد آنجا و کتاب الغدیرش را تصحیح می‌کرد که چاپ شود.آقای امینی به نواب صفوی گفت که حیفم می‌آید شما را بُکشند. شما را می‌کُشند. بیا نجف درس بخوان و مرجع شو. من تضمین می‌کنم شما اگر به نجف بیایید و درس بخوانید مرجع و شخصیت برجسته‌ای می‌شوید. من از پدر آقا مهدی هم رضایت می‌گیرم که به نجف بیاید. خلیل طهماسبی هم در نجف نجاری کند و مهدی (بنده) و واحدی درس بخوانند و من نیز برای شما در مکتب امیرالمومنین مسولیت و کاری در نظر می‌گیرم.آقای امینی به نواب صفوی گفت که حیفم می‌آید شما را بُکشند. شما را می‌کُشند. بیا نجف درس بخوان و مرجع شو. من تضمین می‌کنم شما اگر به نجف بیایید و درس بخوانید مرجع و شخصیت برجسته‌ای می‌شویدنواب صفوی در پاسخ به علامه امینی گفت: اسلام، فیلسوف، فقیه، متفکر و محققانی مانند شما که درباره امامت کار کردند، زیاد دارد، اما اسلام، فردی ندارد که یقه حاکمان نالایق را که به جان اسلام افتاده‌اند و در حال غارت اسلام و کشور هستند، بگیرد. وظیفه‌ای که برای خودم تعریف کردم، این است که یقه افرادی را که به اسلام خیانت کردند، بگیرم. علامه امینی سخنی نگفت و جواب نواب صفوی را نداد.علامه امینی معتقد بود نواب صفوی خیلی زود در فقه ترقی می‌کند. وقتی که شهید نواب را دستگیر کردند از او پرسیدند شما مجتهد هستید؟ نواب گفت: من متجزی هستم؛ یعنی رساله‌های گوناگون را می‌بینم و خودم اجتهاد می‌کنم.من بعد از آزادی از زندان به هیات آذری‌ها در میدان شاپور رفتم. علامه امینی آنجا آمد. وقتی روضه تمام شد، علامه امینی نشسته بود و همه خداحافظی می‌کردند. من هم خدمت ایشان رسیدم و خداحافظی کردم. ولی خودم را معرفی نکردم. خانه دو طبقه بود، وقتی از پله‌ها پایین آمدم، علامه صدایم زد و با لهجه ترکی فرمود: آقا مهدی! چرا خودت را معرفی نکردی. بیا بالا. من بالا رفتم. ایشان به من خیلی ملاطفت کرد و گفت: «من شاهد شهادت نواب صفوی هستم. هر وقت می‌خواهم یادی از نواب کنم شما را نگاه می‌کنم و خاطره شهید برای من زنده می‌شود».فداییان کسانی هستند که در بحرانی ترین شرایط از احکام اسلام دفاع کردند. تنها گروهی که بعد از شهریور ۲۰، قصد تشکیل حکومت اسلامی داشت، نواب صفوی و فداییان را باید شاگرد علامه امینی دانست. افتخار شهید نواب این بود که در خدمت علامه امینی تلمذ کرد. خود علامه همیشه می‌گفت نواب استعداد عجیبی دارد و اگر درس بخواند، مجتهد می‌شود.تنها عالمی که در زندان قصر به ملاقات نواب صفوی رفت، علامه امینی بود. مراجعی که کسروی را مهدورالدم می‌دانستند آقا سیدحسن اصفهانی، آقا سید‌هادی شیرازی و از همه مصرتر علامه امینی، صاحب الغدیر بودفارس: من پاسخ پرسشم را نگرفتم. آیا علامه امینی حکم به زدن کسروی داده بود؟ سایر علمایی که مهدورالدم بودن کسروی را اعلام کرده بودند، چه کسانی بودند؟تنها عالمی که در زندان قصر به ملاقات نواب صفوی رفت، علامه امینی بود. مراجعی که کسروی را مهدورالدم می‌دانستند آقا سید حسن اصفهانی، آقا سید‌هادی شیرازی و از همه مصرتر علامه امینی، صاحب الغدیر بود.فارس: به طور کلی نظر سایر علمای آن عصر پیرامون اقدامات شهید نواب چه بود؟حضرات آیات سیدعبدالحسن اصفهانی، سیدابوالقاسم خویی، سیدعبدالهادی شیرازی، مدنی و حاج حسین قمی، متفقاً تایید کردند و در تهران نیز مرحوم آیت‌الله شاه آبادی تایید کرده بود.فهرستی از مطالبی که در پرونده «احیاگر غدیر» از سوی گروه فرهنگ فارس منتشر شده است، اینجا بببنید:پیشینه‌ای که علامه امینی را برای نگارش الغدیر یاری کرد گوشه‌ای از زندگی‌ گردآورنده کتاب ارزشمند الغدیر عجز ۱۰۰ محقق دانشگاه عربستان بر رد الغدیر سفرها و رنج‌های علامه امینی در تحقیق و پژوهش «الغدیر» به دنبال دعوای حیدری ـ نعمتی شیعه و سنی نیست چراعلامه امینی قبول نکرد در حرم امام رضا(ع) منبر برود؟  علامه امینی برای وهابیت آبرو نگذاشت جمله معروف علامه امینی هنگام مشکلات حسرتی که در دل علامه امینی ماند غدیر با کار رستورانی احیا نمی‌شودانتهای پیام/
بر همین اساس، با توجه به تعطیلی چند‌روزه حرم حضرت زینب (س)، شب گذشته هنگام اذان مغرب جمعی از زائران با تشرف به حرم بانوی دشت کربلا به نیایش و اقامه نماز پرداختند.همچنین برای حفظ سلامت زائران، در ورودی‌های حرم مواد ضدعفونی تعبیه شده است تا قبل از ورود افراد دست‌های خود را ضدعفونی کنند.در ادامه فیلمی از حال و هوای حرم حضرت زینب (س) همزمان با شب گذشته ۲۱ تیرماه را مشاهده می‌کنید:انتهای پیام/
به گزارش خبرنگار حوزه قرآن و فعالیت‌های دینی خبرگزاری فارس، حجت‌الاسلام حجت‌الله ذاکر طی یادداشتی به موضوع حجاب پرداخت و نوشت:واجب بودن حجاب برای زنان از ضروریات دین مبین اسلام است. واجب بودن حجاب از نظر قرآن، گفتار پیامبر(ص) و امامان معصوم(ع) نیز به حکم عقل و اجماع رأی فقها و علمای اسلام، امری ثابت است. در قرآن، حدود چهار آیه به واجب بودن حجاب دلالت دارد. اما در مورد حفظ عفت و پاسداری از حریم آن، بیش از ده آیه در قرآن وجود دارد. چهار آیه‌ای که بر وجوب حجاب برای زنان دلالت دارد عبارتند از آیه: ۳۰ سوره نور، ۵۹، ۳۳ و ۲۳ سوره احزاب.میل به خودنمایی و خودآرایی در سرشت زن (بنا به مصالحی) نهفته است که باید در مسیر درست و هدفی والا قرار گیرد. اگر این میل در زن درست به کار گرفته شود، ثمرات مطلوبی داشته و در جهت کمال او کارآمد خواهد بود و در فراهم آوردن محیطی مناسب، همراه با زندگی‌اش سودمند خواهد شد؛ هیچ میل و گرایشی در انسان بی‌هدف و بی‌جهت قرار داده نشده است.پوشش، مهم‌ترین عامل تعدیل و کاهش این میل است. امام علی(ع) می‌فرمایند: «زَکاةُ الجمالِ، العفاف؛ زکات زیبایی، عفاف است.» جمال خدادادی زن یک نوع سرمایه رحمانی است که باید به‌جا و درست مصرف شود. زکات این جمال، پوشش و عفاف است. امتناع از جلوه‌گری در مقابل نامحرم، موجب کنترل این غریزه و حفظ حریم شده، با خواهش‌های نفسانی زن و مرد مبارزه می‌شود. وقتی زن خود را در مقابل خواهش‌های نفسانی بیمه کرد و خویش را کنترل کرد، زمینه برای رشد تعالی زن فراهم می‌شود و موجب تهذیب نفس زن و به طور کلی اجتماع خواهد شد و زن می‌تواند جامعه را بسازد.در اسلام محبوس ساختن و اسیر کردن زن وجود ندارد. حجاب در اسلام یک وظیفه است که بر عهده زن نهاده شده است که در برخورد با نامحرم باید کیفیت خاصی از پوشیدن توسط زن مراعات شود. این وظیفه از جانب مرد به زن تحمیل نمی‌شود؛ همچنین با حیثیت و کرامت زن منافاتی ندارد، تجاوز به حقوق او نیست و با حقوق طبیعی که خدا برای زن مقرّر کرده، در تضاد نیست.اگر رعایت پاره‌ای مصالح اجتماعی، زن یا مرد را مقیّد سازد که روش خاصی را در پیش بگیرند و طوری عمل کنند که آرامش دیگران را بر هم نزنند و تعادل اخلاقی را از بین نبرند، چنین مطلبی زندانی کردن یا بردگی نیست و منافی حیثیت زن و نفی آزادی وی نیست.پس هنگامی که مصالح اخلاقی و اجتماعی، افراد را ملزم می‌کند در معاشرت اسلوب خاصی را رعایت کنند مثلاً با لباس کامل بیرون بیایند، چنین چیزی نه بردگی است و نه زندانی کردن و نه ضدّ حیثیت انسانی است، چنان که ظلم و ضد عقل نیست.پوشیده بودن زن در حدودی که اسلام معیّن کرده، نه تنها موجب کاهش حیثیت اجتماعی او نیست بلکه موجب کرامت و احترام بیشتر زن می‌گردد زیرا او را از تعرض افراد فاقد اخلاق مصون نگه می‌دارد.شرافت زن اقتضا می‌کند، هنگامی که از خانه خارج می‌شود، متین و باوقار رفتار کرده، پوشش او به گونه‌ای باشد که موجب تهییج دیگران نشود و عملاً مردان را به انحراف دعوت نکند.اسلام با طرح حجاب، سعی در سالم‌سازی جامعه، ایجاد امنیت برای زنان و جلوگیری از هوسرانی و گسترش فساد در جامعه دارد. منظور اسلام، منزوی کردن زنان نیست بلکه امن ساختن جامعه برای آنان است تا زمینه فعالیت گسترده ایشان فراهم آید. امید است که زنان جامعه ما با توجه به این امر مهم و توجه به روح و حکمت احکام اسلام، به فعالیت‌های سالم در جامعه ادامه دهند.انتهای پیام/
خبرگزاری فارس- گروه قرآن و فعالیت‌های دینی: پیامبر (ص) می‌فرمایند: «اِذَا التَبَسَت عَلَیکُمُ الفِتَنُ، کَقِطَعِ الَّیلِ المُظلِمِ فَعَلَیکُم بِالقُرآنِ» هنگامی که فتنه‌ها، هم‌چون پاره‌های شب تاریک، شما را در خود پیچید، برشماست که به قرآن تمسک جویید. (اصول کافی ج۲ص۴۵۹)در ادامه تلاوت ترتیل صفحه ۴۱۸ قرآن کریم شامل آیات ۱ تا ۶ سوره مبارکه احزاب باصدای مرحوم خلیل الحصری تقدیم می‌شود.انتهای پیام/
به گزارش خبرگزاری فارس، مرکز رسیدگی به امور مساجد استان تهران در خصوص ادامه اقامه نماز جماعت و مراسم ماه محرم اطلاعیه صادر کرد.متن این اطلاعیه به شرح زیر است:باسمه تعالیمحضر مبارک ائمه محترم جماعات، امنای مکرم، کارگزاران خدوم و نمازگزاران شریف مساجد استان تهرانباسلام و احترام، ضمن تقدیر و تشکر از اهتمام شما بزرگواران در بازگشایی مساجد و اقامه مجدد نماز جماعت در استان تهران که با موفقیت و افتخار، همراه با رعایت دقیق دستورالعمل­‌های بهداشتی مصوب ستاد ملی مقابله با کرونا صورت پذیرفت، درپاسخ به سؤالات و ابهاماتی که از سوی برخی مؤمنین و دست­‌اندرکاران طرح شده است، نکات زیر تقدیم می‌­گردد:۱) ضمن درک دغدغه­‌ها و نگرانی‌­ها از وضعیت شیوع بیماری کووید ۱۹ در کلان شهر تهران و برخی شهرستان­‌های استان، لازم است تأکید شود که براساس گزارش ارائه شده در ستاد ملی مقابله با کرونا، مساجد از نظر هماهنگی و همراهی با تدابیر صیانتی و بهداشتی، در شرایط مطلوب قرار دارند و حائز رتبه سوم در سطح کشور هستند که البته این امر نشان ­دهنده اهمیت حفظ سلامتی هموطنان ارجمند از منظر فعالان این عرصه است. در عین حال، به استثناء شهرها و مناطق قرمز، مساجد ضمن بازبودن در وقت اذان برای اقامه نماز جماعت فعال هستند و بر رعایت دقیق ضوابط پیشگیری از انتقال ویروس کرونا همت خواهند گماشت.۲) ائمه محترم جماعات و امنای معزز مساجد، با همان جدیت و غیرتی که نسبت به اقامه نماز جماعت و ایجاد محیطی امن برای حفظ سلامت روحی و معنوی مردم بزرگوارمان تلاش می­‌نمایند، لازم است در برابر فشارها و توجیه‌­ها برای برگزاری مراسم ختم یا برنامه­‌های جمعی دیگر، با هر نیت و هدف قابل احترامی، مقاومت کرده و به هیچ وجه اجازه ندهند در فضای مقدس مساجد، بی‌­احتیاطی و ساده‌­انگاری نسبت به امر واجب حفظ سلامتی و رعایت ضوابط مصوب رخ دهد.۳) تذکر رهبر معظم انقلاب اسلامی(مدظله‌­العالی) به مردم و مسئولان برای دقت در اجرای تدابیر مقابله با کرونا، از جمله استفاده از ماسک در فضاهای عمومی، از مصادیق عینی فریضتین امر به معروف و نهی از منکر در جامعه اسلامی محسوب می­‌گردد که به فرهنگ­سازی و الگوسازی در شبکه نورانی مساجد نیاز دارد، چنانکه در تولید ماسک و تشکیل گروه‌­های جهادی مدافعان سلامت در ماه‌­های گذشته هم مساجد پیشتاز بوده‌­اند. اما نباید از نظر دور داشت که صدای عمل از هر صدای دیگری بلندتر است و کارگزاران مساجد در این عرصه هم باید عامل و الگوی تبعیت از امام مسلمین باشند.۴)  در خصوص چگونگی اقامه عزای حسینی و بزرگداشت شعائر الهی در ماه محرم، تلقی به تعطیلی مراسم تا زمان اعلام جمع‌­بندی ستاد ملی مقابله با کرونا، خلاف واقع است، مؤمنین و فعالان مسجدی که در شب­‌های قدر پاسخی شایسته تحسین و تقدیر به اعتماد وزارت بهداشت دادند و افتخاری ماندگار از نظم و قانون­‌پذیری اقشار متدین خلق کردند، آماده پذیرش تدابیر تخصصی و تشخیص خیرخواهانه ستاد ملی مقابله با کرونا برای برگزاری امن مراسم خواهند بود که متعاقباً در این زمینه اطلاع‌­رسانی خواهد شد.انتهای پیام/
به گزارش خبرنگار کتاب و ادبیات خبرگزاری فارس، ایوب دهقانکار مدیرعامل موسسات فراگیر معاونت فرهنگی وزارت ارشاد در برنامه «تقاطع فرهنگ» درباره نام موسسات ادغامی اظهار داشت: آنچه هم اینک بر سر زبان‌ها افتاده، به عنوان موسسه «فراگیر» نامیده می‌شود ولی قاعدتا این نام موقت بوده و جایگزینی خواهد داشت.* ادغام موسسات از سه سال پیش کلید خورده بوددهقانکار همچنین درباره این تغییر و تحولات در وزارت ارشاد گفت: فرآیند ساماندهی موسسات قریب سه سال در دست بررسی بود و ضمن نقد و بررسی‌های متعدد، در بهمن ۹۸ به صورت جدی مطرح شد.این فعال حوزه فرهنگ با بیان اینکه فرایند ادغام دفعتا و یکباره صورت نگرفت، گفت: عده‌ای تصور می‌کردند این فرآیند در سال پایانی دولت طبیعی نباشد، اما آنچه امروز شاهد بودیم، از سه سال گذشته کلید خورده است.* تعیین تکلیف مراسم «جوایز» و دیگر فعالیت‌های سابقه‌داردهقانکار ضمن قدردانی از نظرات موافق و مخالف و تاکید بر مثبت بودنِ هشدارها در راستای کاهش آسیب‌های احتمالی در این مسیر اظهار کرد: این سه موسسه تا حد بسیار زیادی فعالیت‌هایی به هم پیوسته و موازی کاری داشتند و امیدواریم با فرایند هم افزایی، شاهد خروجی مثبت در حوزه فرهنگ و کتاب و ادبیات باشیم.این مقام مسئول در وزارت ارشاد درباره تعیین تکلیف مراسم «جوایز» و دیگر فعالیت‌های سابقه‌دار هر یک از موسسات ادغام شده، گفت: معتقدیم ثبات و تغییر فی‌النفسه ارزشمند نیست و در حقیقت، ثباتی نیکوست که فعالیت‌های مثبت را ادامه داده و تغییری خوبست که منجر به ایجاد فعالیت‌های مثبت شود.دهقانکار با بیان این مطلب افزود: آن دسته از فعالیت‌هایی که جامعه نشر و حوزه کتاب از آن رضایت داشتند، حفظ خواهد شد و با قوت بیشتر ادامه خواهد یافت.* در سال ۹۹ حتما یک نمایشگاه مجازی خواهیم داشت  وی همچنین در پاسخ به سوالی درباره پیش‌بینی‌ها برای برگزاری نمایشگاه کتاب تهران در سال جاری به رادیو گفت‌وگو گفت: تلاش داریم نمایشگاه مجازی برپا شود و از تجربیات تیم فنی برای شکل گیری این رویداد مجازی بهره برده‌ایم.دهقانکار افزود: در سال ۹۹ حتما یک نمایشگاه مجازی خواهیم داشت اما این رویداد جایگزین نمایشگاه کتاب تهران نخواهد بود.این مدیر حوزه فرهنگ و ادبیات کشور در بخشی دیگر از این برنامه رادیویی اظهار کرد: اصنافی که دارای کد کارگاهی بودند، لیست خود را ارائه و ما آن را تحویل دولت دادیم. همچنین لیست مخاطبان وزارت ارشاد مانند یک نویسنده یا ناشر مستقل، اخیرا به دولت ارائه شده است و در صدد هستیم حقوق این صنوف ضایع نشود.انتهای پیام/
به گزارش خبرنگار کتاب و ادبیات خبرگزاری فارس، «من هیچ کاره بودم»؛ خاطرات حاج حسن روحانی نژاد، جهادگر و خیّر خستگی ناپذیر تبریزی توسط انتشارات شهید کاظمی منتشر شد.این کتاب قصه خودنوشت مردی ۸۰ ساله است که در زندگی‌اش هر لحظه که خواسته بایستد و نفسی تازه کند، چشمش به کمبودها و رنج‌های دیگران افتاده و همین او را به ادامه دویدن واداشته است. کسی که برای ساختن دنیای بهتر، منتظر هیچ دولت و ارگانی نمانده و با دست خالی معجزه کرده و پیش رفته. معلولان را سر و سامان داده، صدها مدرسه ساخته، مسجدهای زیادی را بناکرده و یا بهبود داده، نمازخانه و ورزشگاه و خانه برای محرومان ساخته و بیش‌تر از همه این‌ها «دل» ها را آباد کرده و هر وقت که کسی از او تشکر کرده، بالا را نگاه کرده و از ته قلبش گفته: به خدا که «من هیچ کاره بودم!»  برشی از کتاب:  در کلاس، یکی از بچه‌ها لباس و کفش نامرتبی داشت و کتش مثل کت سوزنبانان ایستگاه قطار آن‌قدر بزرگ بود که بیچاره آستین‌های کت را چند دفعه به بالا تا کرده بود تا دستش از آستین بیرون بیاید. من پنهانی مداد، دفتر و... هر چه به دست می‌آوردم به او کمک می‌کردم. روزی که بچه‌ها به طور اتفاقی متوجه این کمک‌های پنهانی من شدند، فریاد زدند: آقای مدیر، او پسر حاج‌‌سعد‌اله است. از شنیدن این مطلب یکه خوردم و از تعجب خشکم زد.حالت عجیبی به من دست داد. با خود گفتم: «خدایا! این اتاق، مثل قبر است. دوستانم رفتند، پدر و مادرم در تبریز هستند. تاریکی محض اتاق را فراگرفته و من تنهای تنها مانده‌ام.» این احساس خیلی به من فشار آورد.ـ خدایا! حالا من توی قبر هستم ولی این قبر با قبر حقیقی یک تفاوت دارد. در قبر حقیقی من نمی‌توانم بیرون بیایم ولی از این قبر می‌توانم بیرون بیایم و با تو راز و نیاز کنم. ناگهان تصمیم گرفتم کاری کنم که مُرده‌ها نمی‌توانند بکنند.کتاب «من هیچ کاره بودم»، خاطرات خود نوشت حاج حسن روحانی‌نژاد، جهادگر و خیّر خستگی‌ناپذیر تبریزی در قطع رقعی و ۴۱۸ صفحه توسط انتشارات شهید کاظمی منتشر شد.انتهای پیام/
به گزارش خبرگزاری فارس، یوسف افضلی، معاون مشارکت‌های مردمی ستاد بازسازی عتبات گفت: پس از فرمان رهبر معظم انقلاب مبنی بر برپایی رزمایش کمک مومنانه و مقابله با کرونا، استقبال موکب‌های سراسر کشور برای مشارکت در این امر به شکل مضاعفی افزایش یافت. به‌طوری که تعداد خادمان جهادی از ۱۸۳ هزار نفر فراتر رفت و تعداد موکب‌های سلامت فعال در این زمینه به ۶۱۴ مورد رسید.خیران حرم‌ساز در ۳۱ استان فعال شدنددبیر کمیته مشارکت‌های مردمی، اسکان و تغذیه اربعین حسینی ستاد بازسازی عتبات عالیات ادامه داد: خیران حرم‌ساز و موکب‌های ۳۱ استان، با جمع‌آوری نذر و کمک‌های مردمی، ۳۲۶ کارگاه تولید ماسک و البسه پزشکی، ۱۶۳ کارگاه تولید مواد ضد عفونی و دستکش، ۵۳ باب نانوایی و ۱۰ آشپزخانه جهت طبخ غذای گرم در سه ماهه نخست امسال برپا کردند.معاون فرهنگی و مشارکت‌های مردمی ستاد بازسازی عتبات عالیات گفت: بیش از ۱۵میلیون و ۶۴۱ هزار ماسک، ۲ میلیون و ۶۳۲هزار دستکش، دو میلیون و ۶۵۸ هزار البسه پزشکی و ۲میلیون و ۹۹۰هزار قوطی ژل و مایع ضد عفونی در کارگاه‌های جهادی خیران حرم‌ساز و موکب‌های اربعینی طی بهار امسال تولید و به‌صورت رایگان توزیع شد.نیم میلیون بسته معیشتی از ابتدای کرونا تاکنون بین نیازمندان توزیع شدوی با بیان اینکه فعالیت جهادی مجموعه‌های مرتبط با ستاد بازسازی عتبات همچنان با قوت ادامه دارد، افزود: در این مدت، علاوه بر ۲۲ میلیون قلم کالای بهداشتی و پزشکی، نزدیک به نیم میلیون بسته معیشتی شامل برنج، ماکارونی، مرغ و گوشت، روغن، حبوبات و رب گوجه‌فرنگی به ارزش میانگین هربسته ۳۰۰ هزارتومان با همت خیران سراسر کشور توسط موکب‌ها، تهیه و بین خانواده‌های کم بضاعت و آسیب دیده از کرونا توزیع شد.معاون فرهنگی و مشارکت‌های مردمی ستاد بازسازی عتبات عالیات گفت: استان تهران با برپایی ۷۷ موکب، خوزستان با ۶۱، البرز۴۲، بوشهر ۴۰ و کرمانشاه و لرستان هریک با ۳۸ موکب، استان‌های برتر در رزمایش کمک مومنانه و شکست کرونا هستند.افضلی با بیان اینکه ستاد بازسازی عتبات مجموعه‌ای برآمده از بطن جامعه است که کمک‌های داوطلبانه خیران و محبان اهل بیت را به نمایندگی از آنان در راه توسعه حرم‌های مطهر و ایجاد امکانات رفاهی زائران هزینه می‌کند، افزود: سابقه خدمات رسانی به هموطنان در زلزله کرمانشاه، سیل خوزستان و بحران کرونا نشان می‌دهد که مردم و مسئولان به این تشکل مردمی - مذهبی اعتماد دارند و روی فعالیت جهادی آن در مواقع بحرانی حساب باز می‌کنند.وی به تجربه چندین ساله ستاد بازسازی عتبات در جمع‌آوری کمک‌های نقدی و غیرنقدی، لجستیک سریع تجهیزات و ساماندهی و برپایی موکب‌های خدمات رسانی اشاره کرد و گفت: این اقدامات باعث شده تا گستره فعالیت این تشکل مردمی -مذهبی از حوزه عمرانی و مهندسی فراتر رفته و امروز به نیروی واکنش سریع و کارآمد در شرایط بحرانی تبدیل شود.افضلی ماهیت مردمی، محدود نشدن به بروکراسی دولتی، داشتن پشتوانه اعتقادی و انگیزه‌های مذهبی و اتکا به اعتماد عمومی را از جمله دلایل توفیق مجموعه‌های مرتبط با ستاد بازسازی عتبات برشمرد و گفت: امروز مسئولان ستاد ورود به عرصه خدمات‌رسانی جهادی در شرایط بحرانی و حوادث غیر مترقبه را از وظایف خود می‌داند.انتهای پیام/
به گزارش خبرنگار قرآن و فعالیت‌های دینی خبرگزاری فارس دوره‌های حفظ قرآن کریم به صورت مجازی توسط فرهنگسرای قرآن برگزار می‌شود.این دوره‌ها شامل دوره‌های حفظ تخصصی قرآن و حفظ سوره‌های منتخب شامل سوره‌های «یاسین»، «واقعه»، «تبارک» و چند سوره دیگر برگزار خواهد شد.علاقمندان می‌توانند جهت کسب اطلاعات بیشتر با تلفن ۵۵۷۸۸۵۳۴ تماس حاصل کنند، همچنین داوطلبان جهت نام‌نویسی از طریق سامانه آموزش سازمان فرهنگی هنری شهرداری تهران به نشانی http://edu.farhangihonari.ir اقدام کنند.بنابر این گزارش فرهنگسرای قرآن در دوره مدیریت جدید برنامه‌ریزی برای یکسان‌سازی فعالیت‌های قرآنی فرهنگسرا‌های تهران را آغاز کرده است.رحیم خاکی رئیس فرهنگسرای قرآن در این خصوص گفت: این فرهنگسرا در راستای بازآرایی رویه‌ها و سیستم‌های آموزشی حوزه‌های قرآن شهرداری تهران و استانداردسازی ساختارهای آموزشی سازمان فرهنگی هنری شهرداری تهران در حوزه قرآن، برنامه‌ریزی‌ خود را آغاز کرده است.وی با اشاره به حوزه‌های آموزشی این مرکز، گفت: در زمینه آموزش در حوزه قرآن، نیازمند تبیین استانداردها، برگزاری دوره‌های تربیت مربی قرآن و بازآرایی رویه‌ها و سیستم‌های آموزشی هستیم و بدین منظور باید در دوره‌های تربیت مربی اتفاقات مهمی رخ دهد تا به اهداف خود دست یابیم.وی همچنین تصریح کرد: ۲۱ تیرماه، جلسه‌ای را با مدیران قرآنی فعال و باسابقه سازمان فرهنگی هنری شهرداری تهران داریم که در این جلسه برای استانداردسازی ساختارهای آموزشی سازمان در حوزه قرآنی برنامه‌ریزی خواهد شد.انتهای پیام/
به گزارش خبرنگار کتاب و ادبیات خبرگزاری فارس، اردیبهشت ماه سال جاری «اشرف بروجردی» رئیس سازمان اسناد و کتابخانه ملی ایران در دیدار با «فیلیپ تیه بو» سفیر فرانسه در ایران درباره همکاری‌های مشترک در حوزه آرشیو، دیجیتال سازی اسناد و کتابداری گفت‌وگو کرد.سفیر فرانسه در این دیدار گفت: سوابق انجمن ایرانشناسی فرانسه در تهران و شخصیت برجسته «هانری کربن» در حوزه‌های تخصصی شیعه و ایرانشناسی حائز اهمیت است. از این رو پیشنهاد ما استفاده از ظرفیت‌های مشترک به ویژه در دو حوزه اسناد و کتاب و اعزام کارشناسان سازمان اسناد و کتابخانه ملی ایران به فرانسه است که سفارت فرانسه در ایران از نظر مالی نیز در این باره حمایت‌های لازم را خواهد کرد. برای تبادل اندیشه، کارهای زیادی می‌توانیم انجام دهیم و در این راستا برای شناخت بیشتر این اندیشه‌ها، آمادگی هر نوع همکاری وجود دارد.(اینجا بخوانید)در این دیدار اما بروجردی به اعزام صاحبنظران حوزه آرشیو ایران به فرانسه تاکید کرد.بر اساس این گزارش، همه چیز پس از این دیدار آغاز شد و بر مبنای توافقی که میان ایران و فرانسه صورت گرفته حالا قرار است متخصصین دو معاونت پژوهش و منابع دیجیتال در تمام حوزه‌های علم اطلاعات و دانش‌شناسی (به طور خاص، دیجیتال‌سازی) برای مدتی به فرانسه اعزام ‌شوند. کتابخانه ملی با اعلام این موضوع از علاقه‌مندان دعوت کرده است تا پایان مرداد، پروپوزال ارائه دهند!جالب اینجاست مدارک برای ارزیابی به کتابخانه ملی فرانسه ارسال می‌شود و پس از مجوز این کشور افراد پذیرش می‌شوند.قابل تامل اینکه هزینه‌های این دوره را سفارت فرانسه و کتابخانه ملی این کشور عهده‌دار شده‌اند و متخصصین ایران قرار است تحت نظارت آنها آموزش ببینند.با توجه به سابقه خصمانه فرانسه با جمهوری اسلامی ایران و همدستی و هم‌داستانی با آمریکا در زیر پا گذاشتن توافقاتی مثل برجام، به نظر می‌رسد مسئولان فرهنگی کشورمان باید تدابیر جدی برای برنامه‌های اینچنین و جلوگیری از رخنه کشورهای فرصت‌طلب در دستگاه‌ها و نهادهای مهم کشور بیندیشند.یادآور می‌شود، اعطای نشان هنر و ادب شوالیه که از سوی وزارت فرهنگ فرانسه به هنرمندان و نویسندگان اعطا می‌شود، از جمله برنامه‌های فرهنگی این کشور در ایران است. این نشان در سفارت فرانسه در تهران به هنرمندان ایرانی اعطا می‌شود و تاکنون به کامبیز درم‌بخش، داریوش مهرجویی، محمود دولت‌آبادی و لی‌لی گلستان اهدا شده است.پیش‌تر نیز برخی اهالی فرهنگ و هنر ایرانی مانند شهرام ناظری، محمدرضا شجریان، رضا سیدحسینی، محمدعلی سپانلو، لیلا حاتمی، پری صابری، جلال ستاری و عباس کیارستمی، نشان شوالیه یا مشابه آن را از دولت فرانسه گرفته‌اند. هرچند هنرمندانی چون «حسین علیزاده» از دریافت این نشان انصراف دادند.انتهای پیام/
به گزارش خبرنگار کتاب و ادبیات خبرگزاری فارس، کتاب «روز آزادی زن» به نویسندگی سمیه ذوقی از سوی نشر دفتر مطالعات جبهه فرهنگی انقلاب اسلامی (راه‌یار) در ۱۸۴ صفحه، مهرماه سال گذشته منتشر شد. این کتاب با موضوع تاریخ شفاهی قیام ۱۷ دی‌ماه زنان در شهر مشهد است که کار تحقیق و تدوین آن توسط ملیحه بخشی‌نژاد، سمیه ذوقی و ندا ترکمنچه انجام شده است.تغییر اجباری پوشش مردان و زنان ایرانی در کنار اقداماتی همچون ممنوعیت عزاداری و محدودیت لباس روحانیت، یکی از سیاست‌های فرهنگی عصر رضاخان بود که ورود به تمدن جدید را با حذف هویت بومی مساوی می‌دانست.این اقدامات با مخالفت و اعتراض مردم و علما روبه رو شد. قیام مسجد گوهرشاد در ۲۱ تیر ۱۳۱۴ در اعتراض به این تغییر اجباری پوشش، با سرکوب خونینی مواجه شد تا در ادامه، استبداد رضاخانی کشف حجاب را به قانونی اجباری بدل کرد و هفدهم دی ۱۳۱۴ این قانون تصویب شد تا عملاً این روز به نماد این سیاست فرهنگی هویت‌زدا تبدیل شود. این قانون اجباری در عصر محمدرضاشاه لغو شد ولی حمایت حکومت از این سیاست همچنان ادامه داشت.کمتر کسی می‌داند که اولین راهپیمایی مرحله جدید نهضت امام خمینی (ره) در سال ۵۶، دو روز قبل از تظاهرات مشهور ۱۹ دی قم، در مشهد و با حضور زنان برگزار شد. اعتراض نمادین بانوان مشهدی همراه با درخواست «آزادی زنان مسلمان دربند» را حتی می‌توان حلقه وصلی میان قیام خونین مسجد گوهرشاد مشهد علیه رضاخان در سال ۱۳۱۴ و انقلاب اسلامی در سال ۱۳۵۷ دانست و بازشناخت.رهبر انقلاب سال ۱۳۸۶ در بیاناتی درباره این واقعه فرمودند: «در دی‌ماه ۱۳۵۶، روز هفدهم دی‌ماه در مشهد یک اجتماع عظیمی، تظاهراتی از زنان مسلمان با شعار «حفظ حجاب» راه افتاد؛ ما آن وقت در تبعید بودیم. خبر آن را شنیدیم که زنان مؤمن و مسلمان و شجاع، چنین حرکتی را به راه انداختند.»«روز آزادی زن»، عنوان کتابی است که به سراغ این بانوان رفته و ماجرای آن روز را روایت کرده است. همزمان با روز حجاب و عفاف (۲۱تیر) با سمیه ذوقی، محقق و نویسنده این کتاب گفت‌وگویی انجام شده که در ادامه می‌خوانید.* خانم ذوقی! «روز آزادی زن» آن‌طور که در مشخصات کتاب آمده، اولین جلد از مجموعه کتاب‌های انتشارات «راه یار» درباره «زنان انقلاب» است. قبل از آنکه بخواهیم پیرامون خود کتاب صحبت کنیم، درباره این سرفصل توضیح دهید و بفرمایید چه ضرورت‌ها و مسائلی باعث شده که این موضوع به عنوان سرفصلی مستقل، مورد توجه قرار گیرد؟در تدوین تاریخ شفاهی انقلاب اسلامی به فعالیت خانم‌ها به اندازه نقش آنها در انقلاب اسلامی پرداخته نشده و به همین دلیل از سال ۹۵ تصمیم گرفتیم، به صورت جدی‌تر به تجربه‌نگاری زنان در سال‌های انقلاب اسلامی بپردازیم. در پیام مقام معظم رهبری به کنگره ۷۰۰۰ زن شهید، ایشان در مقابل دو الگوی شرقی و غربی زن، الگوی سومی را برای زنان عنوان می‌کنند که نمونه آن «شیرزنان انقلاب و دفاع مقدس» هستند. نمونه این زنان، علاوه بر مادران و همسران شهدا، زنانی هستند که در دوران مبارزات انقلاب اسلامی فعالیت داشتند. هدف ما این است که در مقابل نظریات متعدد برای فعالیت زنان در عرصه‌های گوناگون، با بیان شرح زندگی و فعالیت‌های یک زن مسلمان انقلابی، الگوهای عملی و متکثر از زنان انقلابی در گفتمان انقلاب اسلامی را معرفی کنیم.برای مثال، راهپیمایی زنان مشهدی در ۱۷ دی ۱۳۵۶، از مهم‌ترین فعالیت‌های زنان در عرصه اجتماعی و جرقه‌ای برای شروع فعالیت‌های انقلابی جدی و تظاهرات‌ها است. این راهپیمایی، نمونه‌ای از نقش‌آفرینی اجتماعی زنان در انقلاب اسلامی است که اگر تبیین شود پاسخ بسیاری از شبهات در مورد نقش زن در انقلاب اسلامی داده خواهد شد.غیر از این تظاهرات و مقطع انقلاب، در موضوعات دیگری مانند دفاع مقدس، جهاد سازندگی، مدارس و مساجد نیز می‌توان گفت نمونه هایی از حضور و فعالیت زنان وجود دارد.* ماجرای «روز آزادی زن» از چه قرار است؟این کتاب درباره راهپیمایی حدود ۲۰۰ نفر از زنان مشهدی در ۱۷ دی ۱۳۵۶ است. ۱۷ دی، روز تصویب قانون کشف حجاب از طرف رضاخان است که به نام «روز آزادی زن» نامیده می‌شده و از همان ابتدا برای این روز بزرگداشت‌هایی برگزار می‌شده است. هر چند با روی کار آمدن محمدرضا این قانون لغو شد، اما بی‌عفتی در جامعه رواج داشت و در سال ۱۳۵۵ قانونی برای ممنوعیت پوشش چادر در اماکن عمومی تصویب می‌شود که این موضوعات در کنار وابستگی سیاسی شاه به کشورهایی مانند امریکا، باعث این اعتراض و راهپیمایی می‌شود.این راهپیمایی زنان، اولین راهپیمایی عمومی در مشهد است که تعجب همگان را برمی‌انگیزد و باعث می‌شود در شهرهای دیگر هم انقلابیون به فکر اعتراض و راهپیمایی بیفتند؛ هر چند عده‌ای هم مخالف راهپیمایی و حضور خانم‌ها در خیابان‌ها بودند.راهپیمایان مسیری طولانی را طی می‌کنند؛ بدون اینکه کسی مانع آنها شود؛ چون نیروهای شهربانی مشغول برگزاری مراسم سالروز کشف حجاب بودند و از طرف دیگر فکر نمی‌کردند این تعداد خانم چادری در چنین روزی به قصد اعتراض بیرون آمده باشند و همین‌طور نوشته‌ای با عنوان «ما زنان مسلمان خراسان، آزادی خواهران دربند خود را خواهانیم» که با خود داشتند که معناهای متفاوتی از آن برداشت می‌شد و مشخص نبود منظور آنها از زنان دربند، زنان زندانی هستند و یا خود را دربند حجاب می‌بینند و به آن اعتراض دارند. در آن روز، راهپیمایی از فلکه آب شروع می‌شود و معترضین، مدتی در سکوت مسیری را طی می‌کنند، اما در نهایت در میدان شهدا، نیروهای شهربانی و ساواک، جمعیت را بر هم می‌زند و تعدادی از آنها را دستگیر می‌کنند.در واقع آنچه باعث اهمیت و برجستگی این راهپیمایی شد، همین عمومی بودن آن بود که برای اولین بار برگزار می‌شد و اینکه در سالگرد تصویب قانون کشف حجاب رضاخانی صورت گرفت.* یعنی در آن مقطع، علی‌رغم لغو قانون کشف حجاب، فضای فرهنگی جامعه به قدری بد بوده که این زنان دست به تظاهرات و اعتراض می‌زنند؟اکثر کسانی که در راهپیمایی شرکت داشتند، سابقه فعالیت‌های انقلابی داشتند و تعداد زیادی هم، طلبه مکتب اسلام‌شناسی در شهر مشهد بودند. این مکتب، جزو اولین مکاتب علمی است که از اوایل دهه ۴۰ به سیاست‌های رژیم اعتراض و از سال ۴۹ این اعتراض را علنی می‌کند. اعتراض آنها نه تنها به کشف حجاب، بلکه به کلیت رژیم و سیاست‌های آن بود. برای مثال، هرچند قانون کشف حجاب لغو شده بود، اما در عمل بر فضای فرهنگی و رسانه‌های جامعه، بی‌بند و باری حاکم بود و تحمل چنین فضایی برای خانواده‌ها مشکل بود. در واقع محمدرضا، در پی رواج کشف حجاب نرم بود و در قالب سیاست‌های فرهنگی و با استفاده از ابزار فرهنگی، اباحه‌گری را در جامعه گسترش می‌داد. در چنین شرایطی، زنان انقلابی به دنبال فرصتی برای علنی کردن اعتراضات خود بودند که در این راهپیمایی محقق می‌شد.* طبیعتاً با توجه به گذشت بیش از چهار دهه از آن روز، پیدا کردن افراد حاضر در تظاهرات کار سختی بوده است.بله همین‌طور است، مصاحبه‌های ما با این افراد، حدود یک سال طول کشید، چون پیدا کردن افراد حاضر در آن واقعه سخت بود ولی از طریق آقای رحیم‌پور ازغدی، مرکز اسناد انقلاب اسلامی و برخی افراد دیگر توانستیم حدود ۸۰ نفر از آن زنان را شناسایی کنیم. در نهایت هم با احتساب کسانی که مصاحبه نکردند یا جزئیات را فراموش کرده بودند، با حدود ۴۰ نفر مصاحبه گرفتیم. البته در مراسمی که برای رونمایی از نسخه اولیه کتاب برگزار شد، با افراد جدیدی از مشهد و شهرهای دیگر آشنا شدیم و از آنها هم مصاحبه‌هایی گرفتیم تا اینکه همه اینها آماده تدوین شدند. در تدوین کتاب، راهنمایی‌های خانم سمیه سادات حسینی خیلی به ما کمک کرد. بیشتر مصاحبه‌های کتاب توسط یک تیم سه نفره انجام دادیم که غیر از بنده، خانم‌ها ملیحه بخشی‌نژاد و ندا ترکمنچه در مصاحبه‌ها حضور داشتند.از جمله افرادی که در این تظاهرات اعتراضی نقش داشتند، خانم فکور یحیایی مادر «حسن رحیم پورازغدی» و خانم مقدسی مسئول مکتب اسلام‌شناسی که از برنامه‌ریزان راهپیمایی بودند که توسط حکومت دستگیر می‌شوند. شهید مهدی فرودی هم طراح شعار اصلی تظاهرات و جزو هسته اولیه برنامه‌ریزی بودند.* ماجرای این مکتب اسلام‌شناسی چه بوده؟پایه‌گذاری مکتب از مسجدالرضا (ع) شکل می‌گیرد که از مساجد فعال مشهد بوده است. خانم‌هایی که در این مسجد فعالیت می‌کردند به فکر مکانی مستقل برای تدریس به خانم‌ها می‌افتند و مکتب اسلام‌شناسی از تیرماه سال ۱۳۴۷ در ساختمانی کوچک، فعالیت مستقل خود و از سال ۱۳۴۹ فعالیت علیه رژیم شاه را آغاز می‌کند. به همین خاطر هم چندین بار عوامل ساواک وارد کلاس‌ها می‌شوند و یک بار هم خانم مقدسی، مسئول مکتب را دستگیر می‌کنند و مدتی مکتب را می‌بندند که باعث می‌شود کلاس‌ها در جای دیگری تشکیل شود. در واقع مکتب اسلام‌شناسی، دروس حوزوی را در کنار تفکر انقلابی پیش می‌بُرد و آموزش می‌داد. در کنار اینها فعالیت‌های فرهنگی مثل نوشتن و اجرای نمایشنامه‌های قرآنی و انقلابی هم داشتند.* در صحبت‌هایتان گفتید افرادی هم بودند که حاضر به مصاحبه نشدند. چرا؟دلیل اصلی این بود که نگاه ما را قبول نداشتند و فکر می‌کردند قرار است برداشت سیاسی خاصی از صحبت‌هایشان داشته باشیم، در حالی که هدف ما تنها ثبت تاریخ بود وکسانی هم بودند که با وجود انتقادات سیاسی به وضع کنونی، مصاحبه می‌کردند اما ما آنچه را مربوط به تاریخ بود، به همان صورت منتقل کرده‌ایم.* بین این راهپیمایی زنان که در اعتراض به ترویج بی‌بندوباری بوده با ماجرای کشف حجاب رضاخانی یا حادثه گوهرشاد ارتباطی وجود دارد؟در ابتدای کار این ارتباط مدنظر ما نبود و این راهپیمایی به تنهایی و به عنوان سوژه‌ای برجسته‌ که در تاریخ انقلاب مشهد، برای ما مهم بود؛ به‌خصوص در بحث زنان که گردهمایی و مانور زنانی بود که در مشهد علیه شاه مبارزه می‌کردند. تعدادی از خانم‌هایی که در این تظاهرات حاضر بودند در وقایع تابستان ۵۷ شهر مشهد هم شرکت داشتند و لازم بود هر یک به صورت مستقل مورد بررسی قرار گیرند. در ادامه تحقیقاتمان متوجه شدیم که برخی از این خانم‌ها، خاطراتی از مادرانشان در زمان کشف حجاب رضاخانی دارند که همین خاطرات و زمینه‌های فکری، باعث پیوند جدی این دو اتفاق برای آنها و ما در تدوین کتاب ‌شد. حادثه گوهرشاد هرچند مربوط به کشف حجاب نیست اما جزو فرآیند تغییر پوشش در ایران بوده و اولین اعتراض علیه رژیم شاه در بحث پوشش، همین حادثه بوده است که در ۱۷ دی ۵۶ به نوعی تکمیل می‌شود.* در تحقیقات خودتان به موارد مشابه این قیام برخورد داشتید؟ یعنی غیر از مشهد، چنین قیامی در جای دیگری هم برگزار شده؟بله برای مثال در خود مشهد، مرداد سال ۵۷ خانم‌ها راهپیمایی دیگری داشتند. در اهواز و تهران هم خانم‌هایی بودند که به صورت منسجم فعالیت‌هایی داشتند و در شیراز گروهی از دختران نوجوان به نام دختران «روسری آبی» فعال بودند. خانم عصمت احمدیان هم در اهواز از کسانی هستند که به همراه خانواده‌اش در فعالیت‌های انقلابی شرکت داشتند و اخیراً هم مستندی درباره فعالیت‌هایشان ساخته شده. به طور کلی در اغلب شهرها، خانم‌ها فعالیت‌های قابل توجهی در زمان انقلاب داشتند و این از نقاط قوت تاریخ شفاهی زنان است.* ظاهراً بعد از انتشار «روز آزادی زن»، قیام ۱۷دی بانوان مشهدی در قالب یک بنر، تصویرسازی شده است. غیر از این مورد، تولیدات دیگری هم قرار است درباره این حرکت فراموش شده صورت گیرد؟ایده و اجرای تصویرسازی کتاب از طرف حوزه هنری بود که براساس قسمت‌های مهم‌تر کتاب و با حضور برخی افراد که در عکس‌ها حضور دارند، انجام شده است. غیر از این، مجموعه داستان‌های کوتاه که دربردارنده روایت‌های مختلف از ۱۷ دی ۵۶ است، در حال نگارش است و نمایشنامه‌ای هم براساس کتاب نوشته شده که در مشهد اجرا شد. در واقع هدف اصلی ما از تدوین کتابی پیرامون این حادثه همین بود که کتابی مرجع و متقن باشد برای کسانی که می‌خواهند بر اساس آن تولیدات دیگری مانند فیلمنامه و نمایشنامه و رمان داشته باشند و نه اینکه تنها برای مخاطب عام سودمند باشد و فکر می‌کنم با توجه به اینکه این کتاب، عناصر داستانی لازم مانند هیجان و گره و مانند آن را دارد، تا حد زیادی در تحقق این هدف موفق بوده‌ایم.* کتاب «روز آزادی زن» غیر از مسئله ثبت و روایت اتفاقات و وقایع فراموش شده تاریخ انقلاب، چقدر می‌تواند برای امروز ما مفید و راهگشا باشد؟ به خصوص که سوژه آن هم مربوط به زنان است که کمتر درباره‌شان کتاب و امثال آن سراغ داریم.روایت تجربه‌های زنان انقلاب می‌تواند پاسخگوی سؤالات خانم‌ها در چگونگی جمع بین فعالیت‌های مختلف باشد؛ از مسائل زنان مسلمان در جامعه کنونی ما این است که چگونه می‌تواند همزمان با فعالیت اجتماعی، وظایف خود در خانه و خانواده به خصوص به عنوان مادر و همسر را به خوبی انجام دهد که با بررسی این تجربه‌ها و روایت‌ها می‌تواند سبک زندگی مطلوب و مهارت‌هایی مانند مدیریت زمان را فراگیرد و از طرف دیگر در این روایت‌ها تنها به بیان فعالیت‌های اجتماعی نباید بسنده کرد و به شرح فعالیت‌ها و سبک تربیتی این زنان در خانه و خانواده هم بپردازیم همان‌طور که در کتابی مانند «خانم مربی» این کار انجام شده و مادران از اینکه سبک تربیتی یک زن مسلمان در این کتاب بیان شده، استقبال می‌کنند که نشان می‌دهد واقعا به بیان این مسائل نیاز داریم.غیر از اینها، یکی از اهداف ما در تدوین تاریخ شفاهی زنان انقلاب و دفاع مقدس، این است که نشان دهیم جمهوری اسلامی نه‌تنها مخالف فعالیت زنان در جامعه نیست بلکه در مواردی، فعالیت اجتماعی را تکلیف زن می‌داند. به این معنی که نباید در مقابل مسائل جامعه، بی‌تفاوت باشد و آنچه را که در توانش است، انجام دهد.بررسی و تدوین تاریخ شفاهی زنان در انقلاب اسلامی و دفاع مقدس از این جهت نیز اهمیت دارد که معمولاً وقتی یک خانم در این عرصه‌ها وارد می‌شود، خانواده را با خود همراه می‌کند؛ برای مثال در مورد خانواده آقای رحیم‌پورازغدی می‌بینیم که مادر، همسر ایشان و فرزندان، فعالیت‌های انقلابی دارند یا خانم صدیق‌زاده که در کتاب «خانم مربی» زندگی‌شان روایت شده، به همراه خانواده برای پیروزی انقلاب اسلامی تلاش می‌کرده‌اند. ضمن اینکه حضور خانواده‌ها باعث می‌شود مسائلی مانند فرهنگ و اقتصاد که در ارتباط با خانواده‌هاست، بهتر روایت شود.نکته دیگر این است که خانم‌ها جزئیات وقایع را بهتر به خاطر می‌سپرند و وقتی از منظر آنها به قضایا نگاه کنیم، بیشتر می‌توانیم به جزئیات تاریخی آگاهی پیدا کنیم و فرهنگ دهه ۶۰ در روایت‌های زنان بهتر گفته و شناخته می‌شود. همچنین خانم‌ها رکن اصلی کمک‌های مردمی دفاع مقدس بوده‌اند که می‌توانیم از تجربیات آنها استفاده و به جزئیات روایات و اتفاقات آگاهی پیدا کنیم.تمایز دفتر مطالعات جبهه فرهنگی انقلاب در پرداخت به تاریخ شفاهی زنان این است که سراغ سوژه‌هایی می‌رود که کاملاً مردمی هستند؛ مثلاً کتاب «نان سال‌های جنگ» به سراغ روایت حضور زنان روستایی در پشتیبانی از جنگ رفته است. این مسئله باعث می‌شود ما تکثّری را که در تاریخ انقلاب وجود داشت، به رسمیت بشناسیم. یعنی به جای اینکه یک مدل الگوی فرهیخته و شهری از زنان فعال انقلابی  نشان دهیم، مدل‌های متفاوتی را که در موقعیت‌های مختلف، خود را به جریان انقلاب وصل کردند، نشان می‌دهیم و این حرف انقلاب را باور پذیرتر می‌کند.انتهای پیام/
به گزارش خبرنگار حوزه مسجد و هیأت خبرگزاری فارس، نماهنگ «برای‌دختر‌مومن ‌ایرانی» با نوای مطیعی مداح اهل بیت(ع) به مناسبت روز عفاف و حجاب فاطمی منتشر شد.این شعر خوانی در اجتماع بزرگ بانوان فاطمی و دختران دانشجو در حرم حضرت معصومه (س) انجام شده بود که به مناسبت این روز، نماهنگ آن منتشر شد.متن شعر آن سروده حسن صنوبری به شرح زیر است:ای درختِ بلندِ پاک نظر! دخترِ مومنِ خداباور! در غرورِ بهار، یادآور، پیش‌رو فصل برگ‌ریزان رادختر پاکزادِ ایرانی! در دل قصه‌های قرآنی دختران شعیب را یادآر، یاد کن یاد، دخت عمران راتویی از آن گروه یاریگر؟ یا از آنان که دشمنی کردند؟ موسی و عیسی و محمد را، یونس و یوشع و سلیمان را؟این‌زمان لشگرش زیاد شده، دستک و دفترش زیاد شده نیست اندک، فرشتۀ معصوم! مکن افزون سپاهِ شیطان راچادرِ فاطمه است این، هشدار، پاسدار جلالتش باشی هان! مبادا که بازی انگاری پرچم غیرت شهیدان راخفته در خون و خاک چشمانی‌ست که به ما خیره‌مانده‌اند هنوز هان! مبادا بریم از خاطر، همت و باکری و چمران راای‌بسا چادری که می‌پوشد ننگ‌ها را و رنگ‌ها را نه ای‌بسا روسری که می‌بندد تهمتی تازه دین و ایمان راآخرین یادگاری زهراست، و لباس فرشته‌های خداست یا می‌نداز روی سر چادر، یا نگهدار حرمت آن رانیست در صفحۀ دل عاشق، جز گل روی دوست تصویری خودنمایی و خودپرستی نیست سالک راه عشق و عرفان راچه حقیقت چه در مجازی تو، پاکی خویش را نبازی تو این تو هستی تویی که می‌سازی چهره دختران ایران رادر جهان مجازی افزون‌تر آبروی حیا و تقوا باش ای خوشا آنکه پاس می‌دارد حرمت خلوت و خیابان رایادکن در کتاب یوسف را، که به هرخلوتی خدا را دید این‌چنین یاد می‌کنند به حُسن پاکباز دیار کنعان رااین نماهنگ را اینجا ببینید:انتهای پیام/
به گزارش خبرنگار حج و زیارت خبرگزاری فارس، روز گذشته برخی از رسانه‌ها از لغو حماسه اربعین و منتفی شدن اعزام زائران به پیاده‌روی اربعین حسینی خبر دادند و این امر موجب نگرانی بسیاری از عاشقان حسینی شد.پیش از این نیز مخاطبان خبرگزاری فارس در سامانه «فارس من» خواستار پیگیری مراسم پیاده‌روی اربعین بودند تا جایی که روز به روز بر تعداد حمایت‌کنندگان این درخواست افزوده می‌شود و اکنون نیز  بیش از ۵۳۸ حامی دارد. (اینجا بخوانید)در همین رابطه، احمد محمدی‌فر، دبیر ستاد مرکزی اربعین در گفت‌وگو با خبرنگار حج و زیارت خبرگزاری فارس با اشاره به اینکه چنین اخباری صحت ندارد، گفت: ستاد مرکزی اربعین تصمیم‌گیرنده نهایی برای برپایی یا عدم برپایی مراسم پیاده‌روی اربعین است و تاکنون هیچ تصمیمی درباره لغو مراسم اربعین اتخاذ نشده است.وی با بیان اینکه ما پس از تصمیم عراق برای پیاده‌روی اربعین تصمیم‌گیری می‌کنیم، افزود: تا این لحظه هیچ‌گونه ابلاغیه و برنامه‌ای برای تعطیلی اربعین ۹۹ نداشتیم و همچنان جلسات مختلف برای بررسی زوایای مختلف برپایی اربعین و حتی سناریوهای مختلف در حال برگزاری است.دبیر ستاد مرزی اربعین به مردم توصیه کرد که اخبار اربعین را فقط از ستاد مرکزی اربعین دنبال کنند و افزود: سلامت زائران برای ما اولویت است و امیدواریم با مهار کرونا شاهد برپایی اربعین حسینی باشیم.به گزارش فارس، با شیوع کرونا در جهان بسیاری از مناسک مذهبی و عبادی محدود و حتی تعطیل شد، تا جایی که با تصمیم عربستان مناسک حج تمتع برای سایر کشورها لغو و فقط برای ساکنان عربستان برگزار می‌شود. همچنین با توجه به قرنطینه شهرهای کربلا و نجف به دلیل شیوع کرونا، هنوز استاندار این شهرها اجازه پذیرش زائر را نداده‌اند و مرزهای ایران و عراق برای تردد زائران بسته است.انتهای پیام/
به گزارش خبرگزاری فارس، کتاب «پاییز پنجاه سالگی» خاطرات سردار شهید مدافع حرم محمد جمالی توسط انتشارات فتا ترکیه به زبان ترکی استانبولی ترجمه و منتشر شد.  این کتاب که بهمن ماه ۹۸ به قلم فاطمه بهبودی و با روایتگری مریم جمالی همسر شهید، توسط انتشارات خط مقدم منتشر شد، با اقبال خوانندگان در مدت کوتاهی به چاپ سوم رسیده بود.سردار شهید محمد جمالی از همرزمان دوران دفاع مقدس سردار سلیمانی بود که ۱۲ آبان ۹۲ در سن ۵۰ سالگی در حومه دمشق به شهادت رسید. حاج قاسم به دلیل علاقه وافری که به شهید جمالی داشت، قول داده بود در مراسم رونمایی کتاب شرکت کند، اما قسمت این طور رقم خورد که کتاب کمتر از چهل روز پس از شهادت سپهبد سلیمانی آماده رونمایی و انتشار شود.  پس از انتشار کتاب «پاییز پنجاه سالگی» به زبان ترکی استانبولی، نشر نون بیروت نیز ترجمه این اثر به زبان عربی را به اتمام رسانده و به زودی شاهد ترجمه پاییز پنجاه سالگی به زبان آذری خواهیم بود.انتهای پیام/
به گزارش خبرنگار حج و زیارت خبرگزاری فارس، با لغو حج تمتع برای سایر کشورهای اسلامی و برپایی حج تمتع امسال برای ساکنان عربستان، مقرر شد ۱۰ هزار نفر از ساکنان این کشور با محدودیت سنی زیر ۵۵ سال با رعایت نکات بهداشتی در ایام حج تمتع به مکه مکرمه مشرف شوند و اعمال و مناسک حج را به جای آورند.همچنین با توجه به نارضایتی بسیاری از کشورها مبنی بر تصمیم لغو حج تمتع برای سایر کشورها، عربستان تصمیم گرفت ۷۰ درصد سهمیه حج امسال را به خارجی‌های ساکن در عربستان اختصاص دهد و تنها ۳۰ درصد از شرکت‌کنندگان حج امسال از مردم عربستان باشند. بر همین اساس در حج تمتع امسال ۷ هزار خارجی ساکن عربستان حضور خواهند داشت.علاوه بر این، سعودی‌ها برای افرادی که امسال توفیق تشرف به حج را ندارند، اما دوست دارند همزمان با عید قربان، در مکه قربانی داشته باشند، امکانی فراهم کرده تا نه تنها زائران بلکه سایر علاقه‌مندان نیز بتوانند با پرداخت هزینه قربانی، در این امر سهیم باشند. به طوری که افراد برای قربانی گوسفند یا بز مبلغ ۲۵۰ دلار و برای قربانی گاو یک هزار و ۶۹۹ دلار باید بپردازند.به گزارش فارس، هر ساله در چنین ایامی مکه مکرمه و مدینه منوره مملو از زائر بود، اما با شیوع کرونا و لغو پروازها در عربستان، هیچ زائری از کشورهای مختلف به مناسک حج مشرف نمی‌شود و فقط ساکنان عربستان توفیق تشرف به حج تمتع را دارند.همچنین سال گذشته هزینه قربانی در حج تمتع برای ایرانیان یک میلیون تومان پیش‌بینی شده بود که در صورتی امسال قرار بود با نرخ ارز آزاد محاسبه شود، بیش از ۵ میلیون تومان هزینه قربانی یک گوسفند یا بز می‌شد.انتهای پیام/
به گزارش خبرنگار کتاب و ادبیات خبرگزاری فارس، کتاب «خانم رئیس جمهور» نوشته «جنیفر پالمیری» با ترجمه «فاطمه رضاپور» توسط نشر «ستاک» منتشر شد.جنیفر پالمیری، مدیر ارتباطات کمپین انتخاباتی هیلاری کلینتون، در این کتاب از مشکلات و موانعی سخن می‌گوید که برای کسب مقامات عالی دولتی و رسیدن به قدرت در آمریکا بر سر راه زنان وجود دارد.اینطور به نظر می‌رسد که حداقل در ایالات متحده، سقف شیشه‌‌ای برای زنان بی‌معنا باشد. همچنین سخن از همه ویژگی‌هایی به میان می‌آید که در وجود خود زنان بوده و بدون اینکه خودشان هم بدانند سد راهشان می‌شود. اینگونه است که نمی‌توانند در جهانی که از آن زنان نیز هست سهم منصفانه‌‌ای از قدرت داشته باشند.تمام این مباحث در جریان مبارزات انتخاباتی هیلاری کلینتون و در بستر رقابت او با «دونالد ترامپ» پیش کشیده می‌شود؛ روایت همه‌ نیروهایی که در مقابل او به عنوان اولین کاندیدای زن ریاست جمهوری آمریکا صف کشیدند تا او اولین رئیس جمهور زن تاریخ ایالات متحده آمریکا نباشد.تمام چالش‌ها و راز و رمزهای زندگی خانواده‌ کلینتون دوباره با اعلام کاندیداتوری هیلاری کلینتون سر باز می‌کند و تا زمان سخنرانی پذیرش شکست، مانند تازیانه‌هایی که هر لحظه بر جسمش فرود می‌آید، او را شکنجه می‌دهد.گوشه‌هایی از این لحظه‌های تلخ و شیرین، تجربه‌های مهم و تصمیم‌های حیاتی در این کتاب توسط جنیفر پالمیری به تصویر کشیده شده است.کتاب «خانم رئیس جمهور» در ۱۵۲ صفحه و با قیمت ۳۰ هزار تومان توسط نشر ستاک منتشر و به بازار عرضه شده است.انتهای پیام/
به گزارش خبرنگار قرآن و فعالیت‌های دینی خبرگزاری فارس طرح اسوه ویژه آموزش و پرورش نوجوانان مستعد در هنر تلاوت قرآن کریم امسال در جدیدترین برنامه خود اقدام به عضوگیری جدید برای دوره آموزشی بلند مدت کرده است.استقبال ۱۱۰ قاری نوجوان از دور جدید طرح اسوهمحمدتقی میرزاجانی دبیر طرح اسوه در گفت‌وگو با فارس درخصوص عضوگیری جدید طرح اسوه گفت: امسال فرآیند عضوگیری جدید طرح استفاده از ۲۲ اردیبهشت‌ماه آغاز شد و در این راستا ۱۱۰ قاری نوجوان رده سنی ۹ تا ۱۲ سال نام‌نویسی و اثر اولیه خود را برای دبیرخانه طرح ارسال کردند.راه‌یابی ۴۰ نفر به مرحله دوم استعداد‌یابی طرح اسوهوی از برگزاری دو مرحله آزمون برای شناسایی استعداد‌های برتر خبر داد و گفت: مرحله اولیه ارزیابی‌ها توسط اساتید قرآن کریم انجام شد و ۴۰ نفر موفق شدند در مرحله اول نصاب فنی لازم را کسب و به مرحله بعد راه پیدا کنند.دبیر طرح اسوه از برگزاری مرحله بعدی آزمون در روزهای پایانی هفته جاری خبر داد و گفت: آزمون نهایی عضوگیری طرح اسوه در روزهای پایانی هفته جاری برگزار می‌شود و در کنار برگزاری آزمون، از والدین شرکت‌کنندگان هم مصاحبه ای به عمل می‌آید.استقبال از طرح بیش از سال گذشته است/ ورودی‌های دور اول فارغ‌التحصیل شدندمیرزاجانی استقبال از طرح اسوه را مطلوب دانست و گفت: امسال استقبال از طرح بسیار خوب بوده و حتی تعداد داوطلبان برای عضویت در این طرح بیش از سال گذشته است، همچنین شرکت‌کنندگانی که ورودی دوره اول طرح اسوه بودند امسال به نوعی فارغ التحصیل شدند و دیگر گروه‌های شرکت‌کننده در طرح اسوه کماکان مشغول آموزش و پرورش هستند.از ابتدای سال ۹۸ آموزش مجازی در دستور کار بود/ کرونا خللی در برنامه‌ها ایجاد نکردوی با بیان اینکه کرونا تأثیر چندانی بر روند طرح اسوه نگذاشته است، گفت: موضوع برگزاری آموزش از راه دور طی چند سال اخیر در دستور کار طرح قرار داشته و این امر از ابتدای سال ۹۸ به صورت جدی اجرایی شد و ما آموزش مجازی را از ابتدای سال ۹۸ آغاز کردیم که هنوز هم ادامه دارد، از این رو با شیوع ویروس کرونا به هیچ وجه غافلگیر نشدیم و روند طرح مانند قبل بر بستر فضای مجازی دنبال می‌شود، همچنین آزمون‌ها و مصاحبه والدین که قرار است اواخر هفته جاری برگزار شود هم به صورت مجازی اجرا خواهد شد.انتهای پیام/
به گزارش خبرنگار حج و زیارت خبرگزاری فارس، حرم حضرت زینب (س) و حضرت رقیه (س) در سوریه برای شیوع کرونا از سال گذشته به مدت دو ماه بسته شد و با عادی شدن شرایط مجدد درهای حرم‌ها بازگشایی و پذیرای زائران شد.البته با توجه به اهمیت سلامت زائران، ساعت تشرف زائران محدود بود به طوری که زائران از ساعت ۹ تا ۱۳ و از ساعت ۱۶ تا ۲۰ امکان تشرف به حرم‌ها را داشتند.اما اکنون با بسته شدن حرم حضرت زینب (س) به دلیل عملیات عمرانی، ساعت تشرف زائران به حرم حضرت رقیه (س) افزایش یافت به طوری که درهای حرم از نماز صبح تا پس از اذان مغرب همچنان به روز زائران باز است و افراد باید با رعایت نکات بهداشتی به حرم ریحانةالحسین (س) مشرف شوند.در ادامه فیلمی از حضور کم زائران و خلوتی حرم حضرت رقیه (س) همزمان با جمعه ۲۰ تیرماه سال ۹۹ را مشاهده می‌کنید:انتهای پیام/
به گزارش خبرنگار حوزه مسجد و هیأت خبرگزاری فارس، مرحوم احمد دلجو پیرغلام حضرت اباعبدالله الحسین (ع)  در محله خیابان خراسان تهران در ۱۳۲۶ متولد شد. تحصیلاتش دیپلم ریاضی و شغلش پارچه‌فروشی بود.او نزد پدرش حاج مرتضی دلجو و پدر همسرش مرحوم حاج محمد علامه شاگردی کرد و در هیأت پیروان انقلاب مهدی، صنف بزازان و صنف کفاشان به‌طور ثابت مدیحه‌سرایی می‌کرد.این پیرغلام اهل بیت(ع) ۲۰ تیرماه سال ۱۳۷۹ بر اثر سکته قلبی به دیدار اربابش نایل آمد. او اکنون در باغ توتی حرم حضرت عبدالعظیم (ع) برای همیشه آرمیده است.محمدحسین پویانفر مداح اهل بیت(ع) با انتشار دلنوشته‌ای به مناسبت سالگرد درگذشت این پیرغلام اهل بیت(ع) نوشت:و یبقی الحسین ... از روزهایی که  این نوحه را زمزمه می‌کرد، بیست سال گذشت ... نوحه ماندگاری که بهترین باقیات الصالحات شد، برای او ... نوحه‌ای که هنوز هم بعد از سال‌ها، روح‌بخش فضای هیأت‌هاست و هر روز زنده‌تر از دیروز... صاحب این نوا رفت؛ اما انگار خدا می‌خواهد،‌ به نوای بعضی‌ها،‌ عمر جاودان دهد...به مناسبت بیستمین سالگرد درگذشت این نوحه‌خوان اهل بیت (ع) فیلمی از نوحه ماندگار و مشهور او «همه جا کربلاست» را اینجا ببینید:فیلمی از مراسم وداع با پیکراین مداح اهل بیت(ع) در ۱۳۷۹ را نیز می‌توانید اینجا مشاهده کنید که در آن مداحان و حاضران «شیعتی» شعر منسوب به سیدالشهدا علیه‌السلام را همخوانی می‌کنند.انتهای پیام/
به گزارش خبرگزاری فارس، مهدی توکلیان، فعال فرهنگی که اخیراً مسؤولیت روابط عمومی نهاد کتابخانه‌ها را بر عهده گرفته به بهانه انتشار کتاب «سکوت شکسته» و روایت دلاورمردی‌های رزمندگان اطلاعات عملیات لشکر ۱۷ علی ابن ابی طالب علیه السلام و پاسداشت سالروز عملیات کربلای یک در یادداشتی نوشت:آخرین سال قرن هم به پایان می‌رسد و بسیاری از حوادث قرن هم به تاریخ می‌پیوندد؛ درست مثل قرن‌های قبل و حوادثی که تنها در قاب تصاویر یا کتاب‌ها و مطبوعات سالیان قبل قابل دسترسی هستند. تاریخ شفاهی بسیاری از حوادث مهم تاریخی در قالب عکس‌ها و فیلم‌ها هم چنان بکر مانده‌اند و هنوز مورد بررسی قرار نگرفته‌اند.هشت سال دفاع مقدس ایران اسلامی هم از جمله حوادث مهم تاریخ این سرزمین است که با همت و تلاش «همت»‌ها و «زین الدین»‌ها و «باکری»‌ها و هزاران شهید و جانباز و آزاده باعث شد تا یک متر از خاک ایران به دست دشمن نیفتد و مرزهای میهن دستخوش تغییر نشود.عملیات‌ها و رشادت‌ها و حماسه‌های بسیاری در کتب و برنامه‌های روایتگری در ایام پس از جنگ روایت شده، اما تاثیر تصاویر و فیلم‌های تهیه شده در دوران دفاع مقدس بر هیچ کس پوشیده نیست. روایت دوربین‌ها، روایتی بکر و خالص است و دوشادوشی رزمندگان همیشه ایام، مملو از جاذبه‌های دیدنی است.حادثه عظیم و مهمی که هرگز از حافظه تاریخ پاک نخواهد شد، تلاش‌ها و مجاهدت‌های بی‌منت بسیاری از رزمندگان در لشکرها و گردان‌ها و گروهان‌های گمنام و کم‌نامی که در قامت سربازان وطن به دفاع از ارزش‌ها و خاک وطن از هیچ تلاشی دریغ نکردند و امروز پس از گذشت سال‌های نه چندان دور عکس‌ها و تصاویر بسیار زیبا و نادیده‌ای دگربار روایتگر رشادت‌ها و تلاش‌های سربازان و سرداران تمام نیروهای حاضر در صحنه است.مهم‌ترین شاخص بازنگری قاب‌های مانا و جاودان هشت سال دفاع مقدس تلاش و مجاهدت سربازان تلاشگری است که در قالب سمعی و بصری به ثبت و ضبط لحظه‌های تاریخی و طلایی از فرماندهان تا سربازان آن روزها تلاش کرده‌اند و با اسلحه دوربین در دل جنگ دوشادوش آنها جنگیده‌اند؛ با این تفاوت که نتیجه تیری که از اسلحه گرم نظامی خارج شده است در انهدام و از بین رفتن هدف مقابل مشهود بوده، اما تیر و اسلحه این سربازان هنرمند وطن آن‌چنان که باید به نتیجه نرسیده است و شاید در برگزاری یادواره‌ها، کنگره‌ها و بزرگداشت‌های شهیدان استانی و ملی برخی از محصولات و دستاوردهای این سربازان فرهنگی جمهوری اسلامی ایران نمایش داده شود. جا دارد تا فعالان واحدهای سمعی و بصری تمام رده‌های فعال در دوران هشت سال دفاع مقدس شناشایی شده و از تیرهای شلیک شده آنان در دوران دفاع مقدس بهره جست و نتیجه آن شلیک‌های لحظه در آن روزها در این ایام نمایش داده شود و در بازه زمانی کوتاهی بتوان از تلاش‌های آنان قدردانی کرد و محصولات دفاع مقدسی را به نسل جدید و جوان ایران اسلامی معرفی کرد.آشنا کردن نسل جدید با ارزش‌ها، باورها و اعتقادات قلبی با شعار و حرف میسر نیست و تنها با تمسک به ساحت هنر و رسانه می‌توان در بین بردن فاصله بین نسلی اقدام کرد.عصر رسانه‌های نوظهور و پیدایش نسل جدید ارتباطات و استقبال جامعه بشری از تکنولوژی‌های نوین اثرگذاری روش‌های سنتی را اگر از بین نبرده باشد به حداقل رسانده است. بنابراین ضرورت دارد تا اطلاعات جمع‌آوری شده در مراکز آرشیوی در اختیار هنرمندان قرار گیرد تا با سلیقه و شناخت همه جانبه از مخاطبان امروز نسبت به تولید محصولات فرهنگی تاثیرگذار اقدام کنند.در عصر حاضر، تعامل فرهنگ و ارتباطات از مهم‌ترین ویژگی‌های عصر جهانی شدن است. این تعامل توسط رسانه‌های نوین گسترش یافته و تاثیرات آنها در سطح جهانی شکل گرفته است. تعامل مزبور ظهور مکاتب فرهنگی جدید را به وجود آورده که رابطه عمیق با تحولات ارتباطات دارد.در دوران معاصر که رسانه‌های جهان به رشد اسلام‌هراسی و ایران‌هراسی دامن زده و به تقویت افکار عمومی جهان نسبت به این موضوع همت گماشته‌اند، ضرورت دارد تا اصحاب فرهنگ و هنر و رسانه در تعاملی موثر، چاره‌ای بیندیشند و از سرمایه‌های معنوی میهن اسلامی بهره‌مند شوند و در تولید محصولات فرهنگی در تراز بین‌المللی و فراملی همت گمارند.با رشد رسانه‌های جهانی به عنوان «پایگاه‌های بازنمایی واقعیت»، امروزه ما با تصاویر بازنمایی شده بسیار منفی از اسلام روبرو هستیم. رسانه‌های جهانی که ازسوی ابرقدرت‌های جهانی رهبری می‌شوند تصویری نه چندان شایسته و حتی دور از از واقعیت از اسلام ارائه می‌دهند.نسل امروز ایران اسلامی و متولدین دهه‌های هشتاد و نود ضمن برخورداری از هوش عالی با تکنولوژی نوین هم آشنا بوده و بایستی محصولات فرهنگی مورد نیاز این گروه سنی بتواند در وسایل ابزاری امروزی آنان کاربردی باشد. امروز رهبری اذهان با رسانه‌هاست و آنها به عنوان منابع حقیقت نگریسته می‌شوند و به تعبیر نیل پستمن «ما واقعیت را... آنگونه که هست نمی‌بینیم بلکه آن گونه می‌بینیم که زبان‌هایمان هستند و زبان‌های ما رسانه‌های ما هستند و رسانه‌های ما استعاره‌های ما».نکته مهم دیگری که نباید فراموش کرد، احترام به سلایق و خواسته‌های مخاطب در هر دوره زمانی است. تولیدی که بدون توجه به ذائقه و خواست مخاطب باشد به طور حتم شکست خواهد خورد و از جذابیت کافی برخوردار نخواهد شد.به امید روزی که تولیدکنندگان، سیاستگذاران و مجریان محصولات فرهنگی همه جانبه چاره‌اندیشی کرده و بر اساس نظرسنجی، نیازسنجی و آینده‌پژوهی نسبت به طراحی، تولید و عرضه محصولات فرهنگی هنری و رسانه‌ای اقدام کنند تا ضمن تاثیرگذاری از هدر کردن هزینه‌های مادی و معنوی جلوگیری شود.انتهای پیام/
به گزارش خبرنگار حوزه مسجد و هیأت خبرگزاری فارس، جلسات هفتگی هیأت فاطمةالزهرا (س) که روزهای شنبه هرهفته بانوای سعید حدادیان و محمدحسین حدادیان برگزار می‌شد، به دلیل شیوع مجدد ویروس کرونا لغو شد.براساس اعلام مسئولین این هیأت، این جلسه تا اطلاع ثانوی برگزار نخواهد شد.براساس این گزارش، جلسه هفتگی هیأت محبان فاطمةالزهرا (س) رزمندگان غرب تهران که دوشنبه هر هفته در مهدیه امام حسن مجتبی (ع) برگزار می‌شود، به دلیل مهیا بودن امکانات لازم برای رعایت پروتکل‌های بهداشتی، ادامه خواهد داشت.مراسم این هفته به مناسبت ایام زیارت مخصوص امام رضا (ع) با سخنرانی حجت‌الاسلام بندانی نیشابوری و مدیحه‌سرایی سعید حدادیان و محمدحسین حدادیان برگزار خواهد شد.انتهای پیام/
به گزارش خبرنگار قرآن و فعالیت‌های دینی خبرگزاری فارس طرح ملی رحله ویژه حفظ شبانه‌روزی قرآن در اوقات فراغت تابستان امسال به صورت غیرحضوری برگزار می‌شود.استقبال ۳۶۸ نفر از طرح رحله در سال ۹۹حجت‌الاسلام هادی سیاری دبیر طرح رحله در گفت‌وگو با فارس با اشاره به برگزاری این طرح در سال ۹۹ گفت: امسال در ۱۴ مرکز نام‌نویسی انجام شد و مجموعا ۳۶۸ نفر برای حضور در طرح نام‌نویسی کردند.سیاری از کاهش داوطلبان طرح رحله درسال جاری خبر داد و گفت: میانگین استقبال از طرح تا سال گذشته حدود دو هزار نفر بود که این عدد امسال باتوجه به شیوع ویروس کرونا و همچنین تبلیغات کمتر با کاهش قابل توجهی روبرو بود.باتوجه به شیوع کرونا امکان تضمین سلامت شرکت‌کنندگان حتی در مناطق سفید هم وجود نداردوی ادامه داد: از آنجایی بسیاری از خانواده‌ها دغدغه بیماری کرونا را داشتند و اینکه شرایط به قدری مبهم است که نمی‌توان مسئولیت سلامت افراد را حتی در مناطق کاملاً سفید تضمین کرد، از این رو به فکر این افتادیم که به دنبال راه دیگری برای برگزاری طرح افتادیم.کاهش زمان طرح به یک‌ماه و حفظ یک جزء قرآن به صورت مجازیسیاری از پیشنهاد برگزاری مجازی طرح در ستاد طرح ملی رحله خبر داد و گفت: موضوع برگزاری طرح به صورت مجازی در ستاد طرح مطرح شد، نهایتاً با برگزاری طرح به صورت مجازی موافقت شد، البته قبل از آن هم مدت زمان طرح به یک ۴۵ روز کاهش یافته بود و اجزاء طرح هم از چهار جزء به دو جزء کاهش پیدا کرده بود.دبیر طرح رحله ادامه داد: باتوجه به برگزاری طرح به صورت مجازی امسال برنامه با محوریت حفظ یک جزء از قرآن کریم برگزار می‌شود. همچنین مدت زمان طرح هم به یک‌ماه کاهش یافت.برگزاری کلاس‌ها بر بستر نت و به صورت تلفنیوی درخصوص نحوه برگزاری طرح گفت: در تلاش هستیم تا سامانه‌ای برای طرح رحله طراحی کنیم که بر بستر وب کلاس‌ها برگزار شود، البته با توجه به اینکه برخی از قرآن‌آموزان در مناطق کم‌برخوردار ساکن هستند و امکلن دسترسی به اینترنت را ندارند بخشی از برنامه‌ها به صورت تلفنی از سوی اساتید پی‌گیری می‌شود.انتهای پیام/
خبرگزاری فارس ـ حوزه مسجد و هیأت ـ امیرحسین کسائی: عبدالحسین امینی نجفی مشهور به علامه امینی در سال ۱۳۲۰ هجری قمری در سراب واقع در آذربایجان شرقی متولد شد. او از  مراجع بنام شیعه و نویسنده کتاب دائرةالمعارفی الغدیر است که در  ۲۸ ربیع‌الثانی ۱۳۹۰ هجری قمری(۱۲ تیر ۱۳۴۹ خورشیدی) در تهران از دنیا رفت و در نجف مدفون شد. در ادامه مطالب پرونده «احیاگر غدیر» با موضوع ضرورت تألیف این کتاب گرانسنگ و آثاری که علامه امینی داشت، گفت‌وگویی با حجت‌الاسلام محمود ریاضت کارشناس دینی داشتیم که ماحصل آن را در پی می‌خوانید:علامه امینی در تقابل با دو نحله فکری آن زمان الغدیر را نوشتچرا علامه امینی در آن برهۀ زمانی چنین نیاز تاریخی را حس کرد که وقت، انرژی و زمانش را برای تالیف کتاب الغدیر گذاشت؟در آن برهه‌ای که مرحوم علامه دست به چنین کاری زد دو نحلۀ فکری در دنیا مطرح بودند که به نوعی تخته گاز می‌‌رفتند. این دو نحله به یک معنا کلاً دین و تفکر الهی را به محاق برده بودند، یکی تفکر مارکسیست و کمونیست بود و دیگری تفکر بهائیت بود. البته وهابیّت هم این وسط یک خودی نشان می‌داد اما مانند امروز فعال نبود.تفکر مارکسیست این بود که اصلاً دین افیون ملت‌هاست و آن چیزی هم که از دین‌های الهی ارائه می‌شد یا ادیان تحریف‌شده، مانند مسیحیّت، یهودیّت و یا زرتشت و آن چیزی هم که از اسلام ارائه می‌شد اسلام اهل سنت بود، یعنی در آن زمان اسلام را به اهل سنت می‌شناختند و شیعه مطرح نبود که بگوییم جایگاهی حتی در کشورهای اسلامی داشت یا نداشت.علامه امینی یک کار بسیار عظیمی را شروع کرد، نه فقط برای اینکه ولایت و امامت امیرالمومنین و یا جانشینی بلافصل ایشان را اثبات کند، بلکه تلاش کرد تفکری را که براساس آن تفکر نحلۀ مارکسیست توانسته بود، جا بیندازد که دین افیون ملت‌هاست، کنار بزند.روش اهل سنت بهانه‌ای شده بود که این قاعدۀ مارکسیست که دین افیون ملت‌هاست؛ تقویت شود.‌ علامه امینی با استناد به مصادر مخالفین امیرالمومنین، حقانیت ایشان را ثابت کرد که یکی از مهمترین استناداتش به خطبه غدیر بود.‌ علامه امینی در واقع اسلام را تبیین کردند یعنی نگفت که فقط امیرالمومنین جانشین است، لذا عمده تلاش مرحوم علامه امینی این است که خطبه غدیر را جا بیندازد.علامه امینی یک کار بسیار عظیمی را شروع کرد، تا تفکری را که براساس آن نحلۀ مارکسیست توانسته بود، جا بیندازد که دین افیون ملت‌هاست، کنار بزند.خطبه غدیر صرفا به بحث جانشینی نمی‌پردازد زیرا در جلدهای دیگر الغدیر غیر از دو سه جلدی که به مصادر خطبه الغدیر می‌پردازد، علامه ثابت می‌کند که قبل از اینکه واقعه غدیر رخ دهد، بحث جانشینی پیغمبر مطرح بوده است یعنی بحث جانشینی پیغمبر از موضوعاتی است که همواره از ابتدای دعوت ایشان مطرح شده است. همانجا که پیغمبر فرمود «قولو لااله‌الاالله تُفلحوا»، همانجا فرمود اول کسی که بگوید، جانشین من است. بنابراین جانشینی موضوعی نبود که خداوند بگوید «بَلِغ ما اُنزل اِلیک مِن رَبک و ان لَم تَفعل فَما بَلغت رِسالته» لحن آیه نشان می‌دهد یک چیزی است که حضرت تا حالا نگفته است، بحث جانشینی را که از اول مطرح کرده بود.پیامبر(ص) در حدیث منزلت، در قضیه عشیره اقربین، در اولین دعوت از خویشان، جانشینی را مطرح کرده بود حتی در بعضی نقل‌ها عباس عموی پیامبر نقل می‌کند که ده سال قبل از رسالت پیغمبر، اصلاً قبل از بعثت ایشان، وقتی امیرالمومنین در خانه کعبه به دنیا می‌آید و بعد از سه روز، فاطمه بنت‌اسد از کعبه خارج می‌شود و قُنداق فرزند را دست پیغمبر می‌دهند، از معجزات امیرالمومنین این است که در قُنداق وقتی چشمش به جمال پیغمبر می‌افتد، می‌فرماید تورات بخوانم؟ انجیل بخوانم؟ زبور بخوانم؟ آیاتی از هر سه را می‌خواند و بعد می‌فرماید قرآن بخوانم؟ هنوز قرآن نازل نشده است و ایشان سوره مومنون را می‌خواند «قد افلح المؤمنون» اینجا عموی پیغمبر نقل می‌کند که پیغمبر لبان امیرالمومنین را در قُنداق و درحالی که نوزاد هستند بوسید و فرمود «قَد اَفلحو بِک».الغدیر برای اثبات جانشینی نیست بلکه برای تبیین اسلام استبنابراین علامه امینی در کتاب الغدیر به اثبات چه موضوعی می‌پردازد؟علامه اصلاً نمی‌خواهد جانشینی را ثابت کند، درست است که در غدیر، بحث جانشینی مطرح شده است کما اینکه پیغمبر در هر جایی خطبه‌ای خوانده و حرفی زده یک گریز به جانشینی امیرالمومنین زده است ولی بحث غدیر بحث جانشینی نیست، بحث غدیر بحث کل اسلام است. بحث این است که کلاً اسلام بدون ولایت معنا و مفهوم ندارد یعنی تعریفی که شما می‌خواهید از اسلام بدهید برای اینکه افیون ملت‌ها نباشد، باید تعریف ولایی باشد و هر تعریفی غیر از تعریف ولایی ارائه بدهید، همان چیزی می‌شود که مسیحیت اعلام کردند، همان تئوری مارکسیست می‌شود که می‌گوید دین افیون ملت‌هاست؛‌ اما با تعریف ولایت دین دیگر افیون ملت‌ها نیست بلکه پویا است.تعریفی که شما می‌خواهید از اسلام بدهید برای اینکه افیون ملت‌ها نباشد، باید تعریف ولایی باشد و هر تعریفی غیر از تعریف ولایی ارائه دهید، همان چیزی می‌شود که مسیحیت اعلام کردند، همان تئوری مارکسیست می‌شود که می‌گوید دین افیون ملت‌هاستبه برکت همین تعریف ولایی انقلاب اسلامی شکل می‌گیرد و الان ۴۲ سال است نه تنها دین افیون ملت‌ها نیست بلکه دیگر همه عوامل رکود و سکون را از جوامع گرفته است.هدف علامه امینی این بود که اسلام را آن‌طوری که هست، بیان کند بنابراین نباید الغدیر را فقط در یک موضوع خاص تاریخ اسلام ببریم، اگرچه که آن را هم ثابت می‌کند اما هدف اصلی این نیست. هدف اصلی الغدیر ارائه تعریف ولایی دین است که اگر ارائه شد آن وقت هیچ نحله فکری در مقابل دین نمی‌تواند عرض اندام کند و آن را به مُحاق و حاشیه ببرد.علامه امینی برای نگارش الغدیر به تمام کتابخانه‌های جهان اسلام رفتعلامه برای اثبات این ماجرا چه روندی را در کتاب الغدیر طی کرده است و در ۱۱ جلدی که منتشر شده،‌ چه کرده است؟وقتی یک کتابی بنا دارد،‌در مقابل جریاناتی که می‌خواهد دین را به محاق ببرد، بایستد، باید محکم و مستند باشد، پس نمی‌توان با آن دم‌دستی برخورد کرد و هر روایتی هر جا دیدیم نقل کنیم و به مصادر آن توجه نکنیم، لذا مرحوم علامه امینی برای اینکه هیچ خدشه‌ای به این کتاب وارد نشود، تلاش بسیاری کرد. به طوری که وقتی این کتاب نوشته و چاپ شد، حاکم بغداد اجازه نداد این کتاب چاپ گسترده شود، مرحوم علامه فرموده بودند شما یک گروه از علمای بزرگ اهل سنت را جمع‌آوری کنید و این کتاب را در اختیار آن‌ها بگذارید، اگر یک روایت از شیعه در این کتاب وجود داشت، شما اجازه چاپ این کتاب را ندهید.نقل می‌کنند ایشان تمام کتابخانه‌های هند را زیر پا گذاشته است، هر جایی شنیده که یک نسخه خطی از مصادر اهل‌سنت در ارتباط با بحث غدیر یا در ارتباط با بحث ولایت است، رفته و آن را بررسی کرده است. ایشان ۶ ماه در کتابخانه‌های هند فقط دنبال این می‌گشت که اگر می‌خواهد یک روایت نقل کند، مستند و محکم باشد و بعداً کسی نتواند در آن مناقشه و خدشه وارد کند که تاکنون هم کسی نتوانسته است در روایات کتاب شریف الغدیر خدشه وارد کند.مرحوم علامه امینی شاید کتابخانه‌ای در جهان اسلام نباشد که آن را ندیده باشد، اسکندریه رفته، به قاهره رفته است و به تمام کشورهای اسلامی که آن زمان مرکزیتی برای علم داشتند مانند دانشگاه الازهر مصر، دانشگاه بغداد رفته تا مصادر روایات را پیدا کند.نقل شده است علامه نمی‌توانسته کتابی را تهیه کند، صاحبانش هم می‌خواستند آن کتاب‌ها را به پول تبدیل کنند، علامه یک شب آن کتاب را قرض می‌گیرد و شب تا صبح آن کتاب را دست‌نویس می‌کند یعنی رونویسی می‌کند نه اینکه برود کپی بگیرد یا پرینت بگیرد!علامه هر سال ماه مبارک رمضان به مشهد می‌رفت، یعنی از نجف به مشهد می‌آمده و تمام ماه رمضان را در مشهد می‌ماند تا از کتب موجود در کتابخانه آستان قدس رضوی استفاده کند. در قدیم، امکانات امروزی نبوده که شما بخواهید یک روایت را جستجو کنید، راحت با استفاده از کامپیوتر و اینترنت، یک کلمه از آن یا یک عنوان را جستجو کنید و تمام روایت و مصادر را برای شما بیاورد. باید مثلاً ۱۱۱ جلد بهارالانوار را ورق می‌زدید تا دو روایت مستند در آن پیدا کنید، تفسیر کبیر مثلاً علمای بزرگ اهل سنت مانند فخر رازی را فرق بزنید که مثلاً یک روایت ذیل آیه «قل لا اسالُکُم علیهِ اَجراً الاّ المَوَدَّه فی‌القربی» پیدا کنید، آن هم به گونه‌ای باشد که مصادر این روایت را دقیق بررسی کنید تا خدشه‌ای به آن وارد نشود.مسئول کتابخانه می‌گفته ساعت کار تمام شده می‌خواهم در کتابخانه را ببندم، علامه هم به او گفته شما برو و علامه شب تا صبح در کتابخانه هند مانده، تحقیق می‌کرده و می‌نوشته است یا اینکه مشهور است که نقل می‌کنند، مرحوم علامه دنبال یک کتابی بوده  و هر چه می‌گشته آن را پیدا نمی‌کرده و بعد به امیرالمومنین متوسل می‌شود و همسایه او، همان شب می‌آید و می‌گوید پدر من از دنیا رفته و وصیت کرده این کتاب‌ها را به شما که اهل مطالعه هستید، بدهیم و بعد علامه وقتی کتاب‌ها را نگاه می‌کند می‌‌بیند همان کتابی که دنبالش بوده در بین آن کتاب‌ها است. یا نقل شده است علامه نمی‌توانسته کتابی را تهیه کند، صاحبانش هم می‌خواستند آن کتاب‌ها را به پول تبدیل کنند، علامه یک شب آن کتاب را قرض می‌گیرد و شب تا صبح آن کتاب را دست‌نویس می‌کند یعنی رونویسی می‌کند نه اینکه برود کپی بگیرد یا پرینت بگیرد! امروز راحت می‌شود این کارها را کرد اما علامه در آن زمان، کتاب را از ابتدا تا انتها نوشته و صبح کتاب را پس داده است و این را مکرر نقل کردند.علامه از قرآن و روایات برای اثبات حقانیت امیرالمومنین استفاده کردندیکی از مولفه‌های این کتاب، آیاتی است که علامه در موضوعات مختلف به آن‌ها اشاره می‌کند، در مورد انس علامه با قرآن هم بفرمایید.مرحوم علامه حافظ قرآن بودند یعنی علمای بزرگ ما اگر قرآن را حفظ نباشند نمی‌توانند عملکرد صحیحی داشته باشند، چون مهمترین مصدر و مرجع ما در استناد و مباحث دینی، معرفتی، اعتقادی و اخلاقی قرآن است یعنی بسیاری از روایاتی که مرحوم علامه مثلاً درباره اثبات جانشینی امیرالمومنین یا ولایت آورده، روایاتی است که ذیل آیات قرآن آمده است یعنی این روایت آمده که آن آیه را تفسیر کند مثلاً آیه «یا ایُهَا الرَّسُولُ بَلِّغْ مَا اَنزِلَ الَیْکَ مِن رَبِّکَ وَ ان لَّمْ تَفْعَلْ فَمَا بَلَغْتَ رِسَالَتَه» ما روایت‌های زیادی از اهل سنت و اهل تشیع ذیل این آیه داریم که برای تفسیر و توضیح این آیه آمده است، مرحوم علامه وقتی می‌خواهد این روایت را نقل کند باید آیه را بگوید و به آن استناد کند چون این روایت تفسیر آن آیه است، یعنی اگر بخواهید قرآن را کنار بگذارید عملاً دست ما خالی می‌شود.علامه امینی احساس و عاطفه را توام با استدلال و منطق داشتچرا نگره‌های تبیینی الغدیر برای شناخت مکتب تشیع در سطح جامعه هنوز جاری نشده است؟عده‌ای در کشور ما علامه را برنمی‌تابند حتی در بسیاری از کشورهای اسلامی در بحث دین، ولایت، محبت و موّدت اهل‌بیت، فضای غلبه احساسات و عواطف است. درست است که احساسات و عواطف جایگاه خودش را دارد، مقام معظم رهبری هم در توصیه به خطبا و مادحین، چند سال قبل در آستانه محرم، فرمودند اصل قصه عاشورا و ولایت بر سه پایه استوار است: ۱. منطق و تفکر، ۲. حماسه و رشادت، ۳. عواطف و احساسات، شما مراقب باشید اصل منطق و تفکر و اصل حماسه و رشادت تحت‌الشعاع عواطف و احساسات قرار نگیرد. ما متاسفانه در عرصه دین اینطور هستیم که بُعد عاطفی و احساسی ما به قسمت‌های منطقی، عقلانی، تفکری و مستدل می‌چربد. ما می‌گوییم همه تلاش علامه این بود که مستند و مستدل حرف بزند، الان نمی‌پذیرند یعنی متاسفانه نه در فضای مبلغین ما البته نه به طوری کلی به سمت احساسات و عواطف، گرایش دارند، حتی خیلی وقت‌ها مسخره هم می‌کنند که سند چیست؟!مقام معظم رهبری  در توصیه به خطبا و مادحین، چند سال قبل در آستانه محرم، فرمودند اصل قصه عاشورا و ولایت بر سه پایه استوار است: ۱. منطق و تفکر، ۲. حماسه و رشادت، ۳. عواطف و احساسات، شما مراقب باشید اصل منطق و تفکر و اصل حماسه و رشادت تحت‌الشعاع عواطف و احساسات قرار نگیرددرحالی که وقتی سیره بزرگان علم را می‌ّبینیم که برگرفته از سیره عملی اهل‌بیت‌(ع)‌ است، احساسات و عواطف در جای خودش و استدلال و منطق هم در جای خود پررنگ است.زینب کبری و امام سجاد بعد از عاشورا در اوج فضای احساسی و عاطفی خود، وقتی خطبه می‌خوانند، احساسی برخورد نمی‌کنند، مستدل به آیه قرآن استناد می‌کنند. وقتی در جامعه فضای مستدل و مستند حرف زدن و فضای محققانه حرف زدن نیست، رویه به سمتی می‌رود که دنبال فالوور جمع کردن و لایک بیشتر است.البته در جامعه ما تحقیق و پژوهش بودجه‌ای آن‌چنانی هم ندارد، در صورتی که در دنیا  تحقیق و پژوهش،عامل پیشرفت است و بیشترین بودجه را هم به تحقیق و پژوهش اختصاص می‌دهند، ولی ما این را نداریم.اگر بخواهیم نگره علامه امینی را در بحث دین مطرح کنیم یعنی همه باید محقق و پژوهشگر در امر دین شوند، یعنی همان که امام باقر فرمود الکمال کلُ الکمال، همه کمال و اصل کمال اَتَوقَع فی‌الدین، به عمق دین رسیدن است و این به عمق دین رسیدن با نقل خواب و مکاشفه برای اینکه همه خود را به دیوار بزنند و مجلس‌‌گرم شود، متفاوت است.متاسفانه فضای جامعه ما در گروه‌ها و فضاهای مذهبی و حتی رسانه‌ای، فضای احساسات و عواطف است، مثلاً در قصه کرونا، زمانی که حرم‌ها بسته بود، رسانه‌ها، حرم اهل‌بیت را آتلیه عکاسی کردند، مدام گنبد و سقاخانه نشان دادند و از خود امام رضا خبری نبود. نهایتا یک نفر را می‌آوردند تا ۵ دقیقه صحبت کند که دعا کنید و حاجت بخواهید، یعنی اهل‌بیت ما ۱۴ نفری هستند که خدا آفریده تا ما هر مشکلی داشتیم آنها کل قواعد و سنن الهی را بهم بزنند و از طریق معجزه، آن را حل و خرابکاری‌های ما را درست کنند! این نگره علامه امینی نیست و در این جامعه از آن بگوییم، ما را مسخره می‌کنند.سوغاتی هرساله علامه امینی از نجف برای امام رضاعلامه امینی ماه رمضان‌ها به ایران می‌آمد و به حرم امام رضا مشرف می‌شد، مثلاً شما اگر جایی مسافرت می‌روید و به خدمت کسی می‌روید، موقع برگشت از‌ آنجا سوغات می‌آورید، در روایت داریم که سوغات سفر خوب است و جزء موضوعات سفر است و حتی شما باید جایی می‌روید از خودتان سوغاتی ببرید.علامه امینی می‌گفت من از نجف آمدم پدر شما امیرالمومنین روزی هزار رکعت نماز می‌خواند، بنابراین ایشان در مشهد، روزی هزار رکعت نماز می‌خواند و به امام رضا هدیه می‌کرد، یعنی ایشان روایت نگفت که فقط کتابش را پر کند بلکه عمل هم کرده استعلامه امینی هر سال برای امام رضا سوغاتی می‌برد. می‌گفت من از نجف آمدم پدر شما امیرالمومنین روزی هزار رکعت نماز می‌خواند، بنابراین ایشان در مشهد، روزی هزار رکعت نماز می‌خواند و به امام رضا هدیه می‌کرد، یعنی ایشان روایت نگفت که فقط کتابش را پر کند بلکه عمل هم کرده است اما الان این نگره جایگاهی ندارد، می‌گوید ما شب تا صبح به حرم امام رضا می‌رویم عشق و صفا می‌کنیم ولی دو رکعت نماز نمی‌خواند، سراغ دارم مثلاً فردی هیات و جلسه می‌رود اما اصلاً نماز نمی‌خواند یا نماز صبح نمی‌خواند، وقتی هم به او می‌گوییم، پاسخ می‌دهد ما یک یا حسین گفتیم تمام است! این فضا فضای منطقی نیست فضای احساسات و عواطف کور است.مشکل حل نشدن منازعات شیعه و سنی، احساسی برخورد کردن استاز قبل انقلاب و در طول انقلاب روی موضوعاتی مانند غدیر، عاشورا، فاطمیه کار شده است ولی آن اثری که باید را نداشته است، شاید هنوز در موضوع غدیر ما شاهد دعواهای شیعه و سنی هستیم این عدم اثرگذاری ناشی از چیست؟اصل غدیر، خطبه غدیر است که علامه تاکید دارد شما خطبه را از ابتدا تا انتها بخوانید ولی وقتی ما ۴۰ سال با قصه غدیر، احساسی برخورد می‌کنیم و از وسط خطبه غدیر یک جمله بیرون می‌کشیم، پس و پیش آن را حذف می‌کنیم، آن یک خط را هم درست معنا نمی‌کنیم، اثرگذاری ندارد. تمام کاری که ما در غدیر انجام می‌دهیم چیست؟ می‌گوییم اسم چه کسی علی است، به او جایزه بدهیم، این تعظیم شعائر است اما ترویج هدف غدیر نیست.پیامبر آنقدر که در خطبه غدیر در مورد ۱۴ معصوم، حرف می‌زند در مورد امیرالمومنین حرف نمی‌زند. اینقدر که در مورد مهدویت صحبت می‌کند در مورد جانشینی حرف نمی‌زند زیرا ۲۳ سال در مورد جانشینی حرف‌هایش را زده است، البته در خطبه غدیر هم در مورد جانشینی حرف می‌زند اما اصل خطبه غدیر این نیست.چرا این مناقشه و دعوای شیعه و سنی وجود دارد؟ چون اصلاً کسانی که در این امر مناقشه می‌کنند، دوست دارند ما غدیر را به سمت جانشینی امیرالمومنین ببریم تا ثابت ‌کنند، طبق آیه قرآن تا روز غدیر که دو ماه به آخر عمر پیغمبر اکرم باقی مانده، ایشان در مورد جانشینی حرفی نزده است.خدا در روز غدیر به پیامبر می‌فرماید: آنی که گفتیم را بگو اگر نگویی انگار رسالت را انجام ندادی، یعنی تا حالا نگفتی که اگر نگویی انگار رسالت را انجام ندادی، این چیست که پیغمبر تا حالا نگفته است؟ جانشینی است؟ ولایت است؟ آیه این‌ها قبلاً‌ نازل شده است «انما وَلِیُّکُمُ اللَّهُ وَرَسولُهُ وَالَّذینَ آمَنُوا الَّذینَ یُقیمونَ الصَّلاه وَیُوتونَ الزَّکاه وَهُم راکِعون» برای قبل از غدیر است، «اطیعوالله و اطیعو الرسول و اولی الامر منکم» برای قبل از غدیر است، «قل لا اسالُکُم علیهِ اَجراً الاّ المَوَدَّه فی‌القربی» برای قبل از غدیر است، سوره قدر که اثبات ولایت امیرالمومنین است، برای قبل از غدیر است.اگر غدیر را روی جانشینی ببریم، کسانی که مناقشه می‌کنند، می‌گویند پس تمام حرف‌هایی که شما می‌گویید غلط است، چون پیغمبر تا آن روز در مورد جانشینی صحبت نکرده است.کسانی که درباره غدیر مناقشه می‌کنند، دوست دارند ما آن را به سمت جانشینی امیرالمومنین ببریم تا ثابت ‌کنند، طبق آیه قرآن تا روز غدیر که دو ماه به آخر عمر پیغمبر اکرم باقی مانده، ایشان در مورد جانشینی حرفی نزده استدر آن یک جمله معروف خطبه غدیر داریم مَن کُنت مَولاه و هذا علیٌ مولا، پیغمبر چه فرمود؟ برخی این چنین معنا می‌کنند: هرکه من مولای اویم، این علی بعد من مولای اوست، این «بعد» کجای این جمله است؟ چرا در ترجمه بعد من می‌گوییم؟ چون ما این یک خط را هم احساسی می‌خواهیم جلو ببریم، نمی‌خواهیم مستند و مستدل بگوییم.سیره اهل‌بیت این‌گونه بوده که اولین چیزی که به فرزندانشان یاد می‌دادند، خطبه غدیر و خطبه فدکیه بوده است، الان از هیاتی‌ترین و مدعی‌ترین افراد ولایی و ولایت‌مدار بپرسید از روی خطبه غدیر یکبار از اول تا آخر روخوانی کرده است؟ اما از شب نوزدهم تا بیست و پنجم لباس مشکی می‌پوشد و سینه می‌زند، خیلی خوب است، این خیلی خوب است اما جرج جرداق مسیحی می‌گوید من نهج‌البلاغه را ۲۰۰ بار از اول تا انتها خواندم، ابن ‌ابی‌الحدید اهل تسنن می‌گوید من هزار بار نهج‌البلاغه را از ابتدا تا انتها خواندم، شما ولایتی‌ترین مدعیان ولایت امیرالمومنین را بیاورید، بگویید نهج‌البلاغه را یکبار روزنامه‌وار مرور کرده است؟با این رویه است که مناقشه می‌کنند و فردی از ما نمی‌تواند پاسخ بدهد، مناقشه باقی است چون من نه قرآن بلد هستم، نه خطبه غدیر و خطبه فدکیه را خوانده‌ام.علامه امینی در الغدیر نمی‌خواهد ثابت کند امیرالمومنین جانشین پیغمبر است، می‌خواهد بگوید علی خود پیغمبر است، در قرآن هم مستند این حرف وجود دارد که داریم اَنفُسَنا و اَنفُسَکم، علی خود پیغمبر است.فاصله خطبه غدیر تا خطبه فدکیه دو ماه و نیم است، در این خطبه حضرت زهرا می‌فرماید اَنسیتُ یوم الغدیر؟ چرا این اتفاق افتاد که من بیایم برای شما خطبه بخوانم؟ اِعلموا انی فاطمه یعنی بعد از دو ماه کار به جایی رسید که خطبه غدیر فراموش شد،‌ دیگر فاطمه زهرا را مسلمان نمی‌شناختند که ایشان خودش را معرفی می‌کرد و می‌فرمود: من دختر پیغمبرم، من فاطمه زهرا هستم! انسیتم یوم الغدیر؟ آیا غدیر یادتان رفت؟علی عین من است، نه جانشین منعصاره الغدیر این است که من کنت مولا و هذا علیٌ مولا ترجمۀ صحیحش این است، هر کس من مولای او هستم، این علی هم مولای اوست یعنی همین الان هم که من هستم این علی مولای اوست، در واقع هر چه هستم برای او، علی هم همان است یعنی علی عین من است، نه جانشین من.علامه امینی در الغدیر نمی‌خواهد ثابت کند امیرالمومنین جانشین پیغمبر است، می‌خواهد بگوید علی خود پیغمبر است، در قرآن هم مستند این حرف وجود دارد که داریم اَنفُسَنا و اَنفُسَکم، علی خود پیغمبر است.غدیر را به ایوان نجف عجب صفایی دارد! تنزل داده‌ایمزیارت غدیریه امیرالمومنین از لسان امام هادی(ع) دکترین شیعه است که بیش از ۷۰ آیه قرآن در آن استناد شده است، کسی بلد است؟ به مدعی‌ترین مدعیان ولایت امیرالمومنین بگویید یک خط، یک پاراگراف از زیارت غدیریه امیرالمومنین از لسان امام هادی بخواند، اگر بلد بود! پس این مناقشه ادامه دارد چون ما غدیر را فقط مکاشفه و خواب کردیم، من غدیر را به ایوان نجف عجب صفایی دارد! تنزل داده‌ایم.چه زمانی می‌شود من بگویم زن و بچه‌داری علی، عجب صفایی دارد؟ زندگی علی، عجب صفایی دارد؟ کسب درآمد علی، عجب صفایی دارد؟ نماز علی، عجب صفایی دارد؟ ما فقط به ایوان طلا، به گوهرشاد، سقاخانه، به کبوتر چسبیدیم.زمانی که فضای ما احساسی، عاطفی و بدون منطق و استدلال است، کار و عمل ما به جای اینکه بعد از ۴۰ سال، مشکل را حل کند مناقشات را بیشتر می‌کند، چون کسی مستند صحبت نمی‌کند، اگر بخواهد مستند هم صحبت کند، به او تَشر می‌زنند. بعد از ۴۰ سال صدا و سیمای ما طی دو سال با حضور حجت‌الاسلام حامد کاشانی به مستند سخن گفتن براساس کتب اهل سنت پرداخت یعنی همان روش علامه امینی اجرا شد، چه کسی پذیرفت؟ افراد خودی هم برنمی‌تابند، یعنی این تفکر و این نگره وجود ندارد که شما بیایید مستند و مستدل صحبت کنید، کتاب را دست‌تان بگیرید و بگویید براساس این کتاب می‌گویم، من نه توهین می‌کنم و نه بد و بیراه می‌گویم. خودشان نوشتند زمان خلیفه دوم اینطوری شد، زمان خلیفه سوم اینطوری شد. حتی خودی‌ها هم برنمی‌تابند، چون فضای حاکم جامعه، فضای احساسی و عاطفی است.عصاره الغدیر آن است که می‌گوید ولی با نبی فرقی نداردبراین اساس علامه امینی در الغدیر ثابت می‌کند که ولی با نبی فرقی ندارد، درست است؟عصاره الغدیر این است که می‌خواهد بگوید ولی با نبی فرقی ندارد، می‌خواهد بگوید ولی عین نبی است، که این همان عصاره خطبه غدیر است که علی عین پیغمبر است و نه جانشین پیغمبر و بعد این در آیه مباهله تثبیت می‌شود «وَانْفُسَنَا وَأَنْفُسَکُمْ»، من چه زمانی دنبال جانشین هستم؟ زمانی که عین آن وجود ندارد، وقتی خودش وجود دارد، من جانشین نمی‌خواهم.امام باقر براساس همین اصل و مبنای خطبه غدیر می‌فرماید: اَولَنا محمد،‌ اوسطنا محمد، آخرنا محمد، کُلنا محمد یعنی اولی محمد، وسطی محمد، آخری ما محمد است همه ما محمدیم. بحث جانشینی بحث مسئولیتی است، بخش نگرش کلی به ولی و نبّی، همان تعبیری است که مقام معظم رهبری در کتاب انسان ۲۵۰ ساله دارند،  یعنی یک نفر است که ۲۵۰ سال عمر کرده است. نباید ۱۴ نفر ببینیم که این جانشین اوست، و این مبنای آیه‌ای هم دارد «وَانْفُسَنَا وَأَنْفُسَکُمْ» اینها یکی هستند، مبنای روایی هم دارد «کُلهم نورٌ واحد» اینها همه یکی هستند.چرا ما به اینجا می‌رسیم که فردی در جلسات مذهبی می‌گوید امام حسین بالاتر از امام حسن است؟ چرا نمره می‌دهد؟ زیرا امام حسن و امام حسین را دو تا می‌بیند، شما باید این سیر را یک سیر ۲۵۰ ساله ببینید، یک آدمی که ۲۵۰ سال عمر کرده است و در دوره‌های مختلف الگوهای مختلف را برای پیروانش ارائه داده است.چرا الغدیر نتوانسته این مناقشات را پایان دهد ؟اگر هر دو طرف منطقی و خالی‌ذهن الغدیر را مطالعه کنند، فصل‌الخطاب است و می‌تواند به این مناقشه پایان بدهد اما هم طرفداران و هم مخالفین چون احساسی و تعصبی برخورد می‌کنند ، این مناقشات ادامه دارد.انکار غدیر موجب انکار کل اسلام استدر بیان علامه داریم که انکار غدیر مشابه انکار قرآن است، چرا این دو کنار یکدیگر قرار می‌گیرند؟انکار غدیر موجب انکار کل اسلام است وقتی می‌گوید «بَلِغ ما اُنزل اِلیک مِن رَبک و اِن لَم تَفعل فَما بَلغت رِسالته» یعنی شما غدیر را بگیرید، کل رسالت ۲۳ ساله پیغمبر زیر سوال می‌رود، یعنی اگر شما غدیر را منکر شوید کل دین را از ابتدا تا انتها منکر شدید.تفسیر قرآن تسنیم آیت‌الله جوادی آملی، اِبن الغدیر استچرا محققان ما امروز در موضوعات دیگر اسلام هم مناقشات و موضوعات دیگری مانند غدیر داریم؟ چرا آنها مانند علامه وقت نمی‌گذارند تا یک الغدیر دیگر در موضوعات هر موضوعی داشته باشیم؟نمی‌توان گفت نداریم، آیت‌الله جوادی‌آملی کاری که در تفسیر قرآن تسنیم خود کردند شاید بتوان گفت اِبن الغدیر است زیرا تاکنون یک تفسیر ولایی نداشتیم. ایشان تقریباً در تمام آیات، ولایت را اثبات می‌کند و می‌خواهد بگوید قرآن یعنی ولایت، ولایت یعنی قرآن. ایشان بر روی حدیث ثقلین همان کاری را انجام می‌دهد که علامه روی خطبه غدیر کرد.بنابراین نمی‌توان گفت کار نشده است زیرا بسیاری از زحماتی که علما کشیدند، زیر سوال می‌رود اما مطلوب نیست یعنی ما موضوعاتی داریم که کم‌‌کاری و قصور برروی آن‌ها زیاد شده است، البته فضای جامعه هم به نحوی نیست که حتی متدینین و متشرعین احساس نیاز کنند تا کاری انجام دهند. مرحوم علامه احساس نیاز کرد که دو نحله فکری بهائیت و مارکسیست در حال تلاش هستند تا تمام دین را به مُحاق ببرند و اگر صبر کند، چیزی باقی نمی‌ماند، لذا به تالیف الغدیر پرداخت.ماجرای استغاثه علامه از امیرالمومنین برای شفای یک کودکعلامه امینی در طول زندگی خود و امور مختلف فارغ از فضای عاطفی و احساسی عمل می‌کرد؟البته علامه یک جاهایی هم با فضای احساسی و منطقی برخورد کرده است، ایشان در اواخر عمر گفته بود من به تنها چیزی که امید دارم روضه‌های سیدالشهدایی است که رفتم نه به کتاب الغدیری که نوشتم یعنی با همه زحماتی که کشیده است آن را خیلی کار بزرگی نمی‌بیند. یعنی اینکه فضا، به سمت پژوهش، مستند و تحقیق برود به معنای نفی احساس و عواطف نیست.نقل می‌کنند، شخصی به در خانه علامه آمد و گفت بچه‌ مریضی دارد،‌ علامه گفت، برو حرم امیرالمومنین و بگو عبدالحسین من را فرستاده و دخترت خوب می‌شود، این فضای احساسی و عاطفی است، بعد خود علامه نگران می‌شود که من روی چه حسابی، او را به حرم فرستادم؟ اصلاً چه کاره هستم؟! بعد سریع لباس می‌پوشد و سریع‌تر از آن خانواده، خودش را به حرم می‌رساند و می‌گوید، نوکر شما، درخواستی داشته است، روی مرا زمین نزنید و بعد آن فرد می‌‌آید و شفا هم می‌گیرد.قصۀ احساسات و عواطف در برنامه علامه حذف نبود اما با همان احساسات،‌ عقلانی بود.فضای مساجد و هیئات مانند رستوران شده است!!چرا کتاب الغدیر میان عموم مردم و حتی سخنرانان و منبری‌ها مهجور است؟الغدیر بین محققین و پژوهشگران ما چه در حوزه دانشگاه و چه در حوزخ علمیه غریب و مهجور نیست،‌ من این را قبول ندارم چون بالاخره استنادات بسیاری به الغدیر است. آیت‌‌الله جوادی‌آملی در تفسیر تسنیم خود در بسیاری موارد، به نظر علامه استناد می‌کنند و حتی به کتاب الغدیر ارجاع می‌دهند، یعنی آن مهجوریت بین محققین و پژوهشگران ما در حوزه و دانشگاه نیست اما توقع ما این است که الغدیر در بستر جامعه قرار گیرد و خصوصاً در فضاهای معنوی مانند جلسات، هیئات، منابر و مساجد وجود داشته باشد که در این جایگاه مهجور است و علت اصلی آن است که یک تغییر نگرش در فضاهای مذهبی و مجلسی ما ایجاد شده است . قبلاً به مجالس اهل‌بیت و مساجد به عنوان یک دانشگاه تربیتی نگاه می‌شد، اما هم‌اکنون فضای حسینیه‌ها، مساجد و هیئات، فضای دانشگاهی و علمی نیست،‌ فضای رستورانی است. در دانشگاه به دانشجو نمی‌گویند چه می‌خواهی؟ می‌گویند شما در این رشته باید این دروس را بخوانید و این اساتید را ببینید. تولید محتوا می‌کنند و در حوزه و دانشگاه به دانشجو و طلبه محتوا می‌دهند اما وقتی شما به رستوران می‌روید منو جلوی شما می‌گذارند و می‌گویند ذائقه شما چه می‌پسندد؟ الان در رسانه ما چند سال است، می‌گویند کدام برنامه بیشتر مخاطب جذب می‌کند؟ یعنی به رستوران تبدیل شده استو برای آن بودجه صرف می‌کنند چون مخاطب‌پسند است. الان بسیاری از مساجد و جلسات ما هم رستوران شده است یعنی سخنران وقتی روی منبر می‌رود کاری ندارد پیغمبر و ائمه چه گفته است، نگاه می‌کند ببیند مخاطب چه می‌خواهد؟ لذا افراد حرف‌هایی می‌زنند که مخاطب‌پسند است و بیشترین مخاطب را دارند، گویی دنبال فالوو و لایک هستند. انتقادی هم صورت می‌گیرد، می‌گویند شما حسودی می‌کنید که آنها مستمع دارند و شما مستمع ندارید.هم‌اکنون فضای حسینیه‌ها، مساجد و هیئات، فضای دانشگاهی و علمی نیست،‌ فضای رستورانی است. در دانشگاه به دانشجو نمی‌گویند چه می‌خواهی؟ می‌گویند شما در این رشته باید این دروس را بخوانید و این اساتید را ببینید. اما وقتی شما به رستوران می‌روید منو جلوی شما می‌گذارند و می‌گویند ذائقه شما چه می‌پسندد؟در فضای رستورانی، الغدیر مهجور می‌شود چون ذائقه همه نمی‌پسندد، قاطبه مردم دوست دارند هر کاری خواستند در زندگی انجام بدهند و شب به هیأت بیایند و گریه‌ای کنند، بعد هم به بهشت بروند. یعنی توقع ندارند، به آن‌ها بگوییم شما بهشت نمی‌روید یعنی زیر سوال نباید بروند.تا زمانی که فضای جلسات و رسانه ما و مراکز تعلیم و تربیت ما از رستوران‌داری خارج نشوند وضع ما همین خواهد بود، مگر المیزان مهجور نیست؟ تسنیم آیت‌الله جوادی‌آملی، کتاب‌های آقا مجتبی تهرانی، صحیفه سجادیه و ... مگر مهجور نیست؟برروی ذائقه مخاطب کار نکرده‌ایمذائقه مخاطب باعث رستورانی شدن فضای جلسات مذهبی شده است یا کم‌کاری و راحت‌طلبی برخی سخنرانان؟ما باید روی ذائقه کار کنیم، شما اگر به جایی مسافرت کنید، غذای محلی آن‌ها را به سختی می‌توانید بخورید چون روی ذائقه شما روی آن غذا، کار نشده است اما یک رستورانی در یک فلان کشور وجود دارد هر جای دنیا شعبه می‌زند شلوغ است، چون روی ذائقه کار کرده است. ما به جای اینکه روی ذائقه مخاطب کار کنیم فقط می‌گوییم مخاطب چه می‌خواهد؟ طبیعی است که این مخاطب نمی‌تواند غذای یک محله دیگر را  بخورد و بپذیرد، چون ما روی این ذائقه کار نکردیم که قال الصادق را بپذیرد، من روی این ذائقه کار کردم که قال خیاط و قال چلویی را بپذیرد.علامه امینی آثار و تالیفات بسیاری به جز الغدیر دارد؟مرحوم علامه ۱۵۰ کتاب، یک کتابی با عنوان «شهدائُنا» و یا «شهداالفضیله» دارد که در آن زندگینامه ۱۵۰ شهید از علمای شیعه را آورده است، کسانی که در حد مرجع بودند، اما مهجور است. مردم فکر می‌کنند علما فقط سخنرانی کردند و مردم را جلوی گلوله فرستادند درحالی که اولین شهدا را خود علما دادند و علمایی مانند شهید اول، شهید ثانی و در اواخر شهید محمدباقر صدر در این راه به شهادت رسیدند. این کتاب در خصوص ۱۵۰ عالم شهیدی است که در راه اثبات ولایت اهل‌بیت به شهادت رسیدند.شاید الان بسیاری از محقیق و پژوهشگران نتوانند نام ۴ کتاب علامه امینی را نام ببرند، الغدیر هم حدود ۲۱ جلد است و ۱۱ جلد آن چاپ شده است و ۹ جلد دیگر بنا به دلایلی، اجازه چاپ ندارد.فیلم این مصاحبه را اینجا مشاهده کنید:سایر مطالبی را که در پرونده «احیاگر غدیر» از سوی گروه فرهنگ فارس منتشر شده است، اینجا بخوانید:پیشینه‌ای که علامه امینی را برای نگارش الغدیر یاری کرد گوشه‌ای از زندگی‌ گردآورنده کتاب ارزشمند الغدیر عجز ۱۰۰ محقق دانشگاه عربستان بر رد الغدیر سفرها و رنج‌های علامه امینی در تحقیق و پژوهش «الغدیر» به دنبال دعوای حیدری ـ نعمتی شیعه و سنی نیست چراعلامه امینی قبول نکرد در حرم امام رضا(ع) منبر برود؟  علامه امینی برای وهابیت آبرو نگذاشت جمله معروف علامه امینی هنگام مشکلات حسرتی که در دل علامه امینی ماندانتهای پیام/
خبرگزاری فارس- گروه قرآن و فعالیت‌های دینی: امام علی (ع) می‌فرمایند: «وَ اعلَموا اَنَّ هذَالقُرآنَ هُوَ النّاصِحُ الَّذی لا یَغُشُّ وَالهادِی الَّذی لایُضِلُّ وَالمُحَدِّثُ اَّلذی لایَکذِبُ» بدانید که این قرآن پندآموزی است که خیانت نمی‌کند و هدایت‌گری است که گمراه نمی‌سازد و سخن‌گویی است که دروغ نمی‌گوید. (نهج البلاغه خطبه ۱۷۶ )در ادامه تلاوت ترتیل صفحه ۴۱۷ قرآن شامل آیات ۲۱ تا آخر سوره مبارکه سجده باصدای مرحوم مصطفی اسماعیل تقدیم می‌شود.انتهای پیام/
به گزارش خبرنگار قرآن و فعالیت‌های دینی خبرگزاری فارس راغب مصطفی غلوش قاری نامدار جهان اسلام متولد ۱۳۱۷ شمسی کشور مصر است.وی چندین نوبت به کشورمان سفر کرد و تلاوت‌های زیبایی در محافل مختلف قرآنی اجرا کرد. غلوش ۱۵ بهمن‌ماه ۱۳۹۴ در سن ۷۷ سالگی درگذشت.در این گزارش تلاوتی از این قاری فقید شامل آیاتی از سوره مبارکه رعد تقدیم می‌شود. این تلاوت در مسجد امام حسین (ع) قاهره اجرا شده است.انتهای پیام/
به گزارش خبرنگار قرآن و فعالیت‌های دینی خبرگزاری فارس همزمان با پنجاهمین سالگرد درگذشت احیا‌گر بزرگ غدیر مرحوم علامه امینی خبرگزاری فارس در پرونده‌ای به معرفی این اثر ارزشمند و پدید‌آورنده آن پرداخته که در این گزارش گفت‌وگویی قدیمی از مرحوم آیت‌الله سیدمرتضی نجومی درباره علامه امینی تقدیم می‌شود.سخن گفتن از علامه امینی توفیق الهی استذکرِ جمیلِ علامه بزرگوارِ ما، آیة الله امینى، که در افواهِ عوام و خواص افتاده، و صیتِ عظمتش که به شرق و غرب رفته، بالاتر و والاتر از آن است که به زبانِ این بنده کم مایه بازگو شود، اما این خود براى من توفیق و عنایتى الهى است.یاد باد آنکه سرِ کوى تو ام منزل بود/ دیده را روشنى از خاک درت حاصل بود در دلم بود که بى دوست نباشم هرگز/ چه توان کرد که سعى من و دل باطل بودسخن درباره آن بزرگمرد چه بسیار گفته‌‏اند، اما آن قدر گفتنى مانده است که نیازى به بازگو کردن گفته‏‌ها و تکرار مکررات نیست. نوشته انسانى، باید منتِجِ نتیجه‌‏اى جدید و مفیدِ فایده‌‏اى نو و نگفته باشد. خداوند را سپاسگزارم که «همه قبیله من عالمان دین بودند».اما از آن وقت که دست راست و چپ خود را شناختم در عالم نور، تقوى، علم، توجه به خدا و عرفانِ مرحوم پدرم افتادم. از او چه بگویم که سر تا پا و در همه حال، مردى خدایى بود و نشست و برخاستش همه خدایى بود. من در مدت عمرم کسى را ندیدم مثل او نماز بخواند. از معاشرت با او غرق عالمى بودم بیرون از دنیاى آنان که در اطراف من به رفت و آمد بودند، حتى افراد خانواده. بهترین درس‏‌ها را به من داد و من بیشترِ دروس سطحم را نزد او خواندم. اما کثرت رفت و آمدِ علاقمندان مرحوم پدرم در منزل، مانع بزرگى براى درس و بحث من بود؛ در فکر بودم که به نجف اشرف هجرت کنم. چه بسیار کتب عربى و اسلامى را دیده بودم و حتى قصائد بزرگ عربى را اعراب مى‌‏گذاردم. اغلب بزرگانى را که در سر راه خود از نجف مى‌‏آمدند یا به نجف مى‌‏رفتند، به واسطه مرحوم والدم زیارت مى‌‏کردم.اولین دیدار علامه در کرمانشاهیک روز به من گفتند: آقایى از نجف به کرمانشاه آمده است و در مسجد معتمد منبر مى‌‏رود و چنین و چنان است. به زیارتش رفتم و با او نماز ظهر و عصر را خوانده و در مقابل منبرش به استماع نشستم. چه جمالى و چه کمالى، چه حالى و چه شورى، چه چشمان نافذ و اشک‌ریزى که گویى چشمه فیض خداست. براى اولین بار مى‌‏دیدم که کسى از سر تا پا در التهاب و عشقِ ائمه طاهرین علیهم السلام مى‌‏سوزد و چشم‏‌ها چون کاسه خون، اشک خونین مى‌‏بارد. براى اولین‌بار دیدم که کسى در محضر عالم و عامى، بى هیچ پروایى در مظلومیت امیرالمؤمنین ناله مى‌‏کند و با صداى بلند و غرّاى خود گریه سر مى‌‏دهد. چنان شیفته حالت او شدم که چند ماهى بعد از رفتنش، طاقتم طاق شد و گفتم: هر چه بادا باد، به طور قاچاق هم شده است باید به نجف بروم، آنجا سرزمین امینى‌پرور است.هجرت به نجف برای استفاده از محضر استادبه هنگام رفتن، مادرم که چون ابر بهاران بر من مى‌‏گریست و در فراق من چاره جویى مى‌‏کرد، فرمود: «برو، مى‌‏دانم گریه‌‏هاى امینى تو را برد، امینى از کرمانشاه رفت ولى نوجوانى را مسلمان کرد و رفت». به دنبال او رفتم و صد رحمت بر صائب تبریزى فرستادم که گفته است: این ندا مى‏‌رسد از رفتنِ سیلاب به گوش‏/ که در این خشک نمانید، که دریایى هست‏.امینى چه حالى داشت و چه شورى، و اکنون از او چه بگوییم؟ دیگران چیزها گفته‌‏اند، خاندان و تبارش را ارج نهاده‌‏اند، تاریخِ حیاتش، زادگاه و ولادت، درس‏‌ها، استاتید، اجازات، تقاریظ، صفات و امتیازاتِ ظاهرى و باطنىِ او، مقام علمى، طاقت و توان، زحمت و تفحص و اجتهاد او، تألیفات، سفرها، کارها، خدمات او و بالأخره رحلت او را به تفصیل نوشته‏‌اند و اى کاش مجالى بود تا بنده کمترین، دوباره طرحى نو دراندازد و آن بزرگمرد را دوباره با همان گفته‌‏ها تعظیمى شایسته و تکریمى درخور نماید؛ باشد که با طرزى دیگر، همان گفته‌‏ها بازگو شود و شورى و وجد و حالى نو پدید آید.افسوس که مجالى نیست و شاید توفیقى نیست، و إلا «معنىِ توفیق، غیر از همت مردانه چیست؟». بارى اگر توفیق تألیف کتابى نیست، توفیق نوشتن مقالى هست. گزافه گویى و سخنِ بى مسئولیت و بى تعهد گفتن، شایسته وارستگان و مراقبان نیست.علامه فکر و ذکرش، حواس و ذوق و شوقش، غرق در عالم اسلام و ائمه طاهرین علیهم‌السلام بودعلامه بزرگوار ما سترگ مردى بود که گویى خداى متعال با منتِ عظیم خود، او را به کمالات ظاهرى و باطنى آراسته است، قامتى رسا و استوار و چهره‌‏اى نورانى و ملکوتى، و ملکاتى عالى و صالح، نفسانیاتى بسیار طاهر و مقدس، که گویى با گذشت زمان و طول مراقبت و تفانى در کار و دوامِ حضور از عالم دیگرى شده است. فکر و ذکرش، حواس و ذوق و شوقش، غرق در عالم اسلام و ائمه طاهرین علیهم‌السلام بود. او به راستى در اسلام و ائمه طاهرین ذوب شده بود. دلخوش به تقدیر و تعریف و تمجیدهایى که نثار او مى‏‌شد نبود. گویى با این همه کوشش و خدمتِ مداوم، مدام بدین مى‌‏اندیشید که «تا چه قبول افتد و که در نظر آید». همه او را بزرگ مردى در عالم اسلام و تاریخ مى‌‏دیدند، مجدّدِ آثار و خواطرِ سلَف صالحینش مى‌‏دانستند، اما او، خود گویى غرق در شهودى دیگر است.آن که آن همه الطاف و عنایات را دیده بود، حق داشت که آن همه بکاء و گریه و راز و نیاز داشته باشد. این بنده مکرر شد در هنگامى که در ایوانِ مطهر، مشغول خواندن اذن دخول بودم، صداى گریه آن مرحوم را که در حرم مطهر مشغول دعا خواندن بود مى‌‏شنیدم. صداى ایشان از حرم و رواق مطهر گذشته به بیرون مى‌‏آمد.گریه علامه بر اهل بیت (ع) با صلابت و مردانه بودوقتى از سفرى به ایران، به نجف بازگشته بود، شبانگاه طلاب به دیدن ایشان آمده بودند و به همین مناسبت در منزل آن عزیز مجلس روضه‌‏اى بود. شیخ عبدالوهّاب کماشى، در اول منبرش با آن آواى ملکوتى و نواى دلنشینش شروع کرد به خواندنِ خطبه شقشقیه، به مجرد خواندن خطبه، صداى گریه آن بزرگوار بلند شد. از خواندن و نواى او، و گریه عجیب علّامه امینى و سایرین، چنان شور و التهابِ عجیبى دست داد، که به قول حافظ «حالتى رفت که محراب به فریاد آمد». هیچ‌گاه آن مجلس و طنین صداى گریه آن بزرگ‌مرد را، که گریه‏‌اش هم مردانه و با صلابت بود، فراموش نمى‏‌کنم.این گریه‌‏ها و شورها مخصوصِ مجلسى نبود، او همیشه در این سوخت‌ها و شورها بود. امینى در اوج شیفتگى‌‏اش گاه در هنگام مطالعه و تفحّص در تاریخ، چنان امیرالمؤمنین علیه‌السلام را مظلوم مى‌‏دید که با صداى بلند از بیرونىِ منزل به گریه مى‌‏افتاد که صدایش به اندرونِ منزل مى‌‏رسید. حالت بکاء و التهابِ درونیش، در ایام عاشورا و حضورش در مجالس روضه، به خصوص اگر روضه حضرت زهرا سلام الله علیها را مى‌‏خواندند که دیگر گفتنى نیست.در روز عاشورا، با پاى برهنه به مجلس عزاى حسینى در حسینیه بوشهرى‏‌هاى نجف اشرف آمد و فرش را به کنارى زده و روى زمین نشست و به مجردِ نشستن، نهیب و گریه‌‏اش بلند شد.علامه در هنگام مرگ: عقده دلم را از کربلا نگشوده‏‌ام/ حسرتی که در دل علامه ماندنکته‏‌اى را براى ثبت در تاریخ آیندگان مى‌‏نگارم: آقازاده محترم ایشان، استاد جلیل القدر آقاى حاج شیخ رضا امینى فرمودند: والدم که در تهران، مریض روى تخت خوابیده بودند فرمودند: «رضا، من این داغ و عقده دلم را از کربلا نگشوده‏‌ام، من براى سیّد الشهدا، گریه سیرى در عمرم نکردم. با خداوند پیمان بسته‌‏ام که اگر خوب شدم، پنج سال در کربلا ساکن شوم، شاید گریه سیرى بکنم و این عقده دلم را به پایان برم». ولى رحلتِ معهود، به ایشان این مجال را نداد. گویا سیّدالشهدا از محبتى که به او داشت راضى به این همه سوز و گداز و سوختگى و گریه او نشد.غیرت و حمیّتِ او در راه دین و در اعتلاء و عظمت و قداستِ ائمه طاهرین، سبب بود تا از راست آمدن و راست رفتنِ بیهوده خیلى‌‏ها که ککشان نمى‏‌گزید، رنج برَد. حیفش مى‌‏آمد که پشت غلافِ کتاب الغدیرش هم، بى حکمت و خدمتى باشد. وقتى پشتِ جلد یکى از مجلداتش اشعارى چاپ کرده بود که معناى دو بیتش این بود: «اگر شمشمیرت کُشنده و بُرّا نیست، به چه کارت مى‌‏آید؟، آن را بده تا برایت دستبند و خلخال درست کنند»، بدین وسیله رنجِ خود را از راحت طلبان و تن آسایان ابراز مى‌‏داشت. چه خوب مى‌‏گوید صائب علیه الرحمة: ز زهد نیست به میخانه گر نمى‌‏آیند/ هلاکِ بسترِ گرمند و مرده خوابند.ماجرایی جالب از علامه امینیقصه‏‌اى از حالات و خوابى از ایشان نقل کنم. فرمودند: «وقتى الغدیر را مى‏‌نوشتم، خیلى مایل بودم کتاب الصراط المستقیم را هم ببینم». الصراط المستقیم تألیف شیخ زین الدین ابو محمّد على بن یونس عاملى بیاضى است که آن وقت به چاپ نرسیده بود و بعدها توسط کتابخانه مرتضوى در تهران چاپ شد. فرمودند: «شنیده بودم نسخه خطى‌اش در نجف نزد شخص معهودى است، خیلى مایل بودم ایشان را دیده و تقاضا کنم کتاب را به امانت بدهند که مطالعه نموده و سپس مسترَد دارم. یک شب اوائلِ مغرب که مى‌‏خواستم به حرم مشرّف شوم، دیدم آن شخصِ معهود، با یکى دو نفر اهلِ علم دیگر، در ایوان مطهّر نشسته و مشغول صحبتند. خدمت ایشان رفتم و بعد از احوال پُرسى تقاضاى خود را اظهار کردم؛ عذرهایى آورد. من گفتم: اگر مى‌‏خواهى به من امانت ده و اگر نمى‌‏شود به بیرونىِ منزلتان آمده همانجا مطالعه مى‌‏کنم، و اگر این را هم قبول ندارید در دالانِ منزلتان نشسته مطالعه مى‌‏نمایم. گفتند: خیر نمى‌‏شود. آخر الأمر آن شخص گفت: شما هیچگاه این کتاب را نخواهید دید».آقاى امینى فرمودند: «مثل آنکه آسمان را بر سر من زدند. نه از آن جهت که او قبول نکرد، بلکه از مظلومیتِ آقا امیرالمؤمنین. به حرم مشرف شدم و خطاب به آن حضرت عرض کردم: چقدر شما مظلومید! یکى از ارادتمندان و شیعیان شما کتابى را در فضائل و حقّانیتِ شما نوشته، یکى از ارادتمندان و خدمتگزاران شما هم مى‌‏خواهد بخواند و به دیگران برساند، این کتاب پیش یکى از شیعیان و ارادتمندان شماست، در محیطِ شیعیانِ شماست، در کنارِ قبر مطهرِ شماست، اما باز هم او از این کار ابا دارد. به راستى که مظلومِ تاریخ و قرن‌‏هایى».آن مرحوم فرمودند: «حالِ گریه عجیبى داشتم، به طورى که تمام بدنم تکان مى‌‏خورد. ناگهان در قلبم افتاد که (فردا صبح به کربلا برو). به مجرد خطورِ این خطاب در قلبم، دیدم حال بکاء از میان رفته و یک شادابى مرا گرفته. هر چه به خودم فشار آوردم که به آن درد دل ادامه دهم دیدم هیچ نمى‏‌توانم و به کلى آن حال رفته بود و تنها یک مطلب در دل من جایگزین شده است که (به کربلا برو). از حرم مطهر بیرون آمده به منزل آمدم. صبح به اهل منزل گفتم: قدرى صبحانه به من بدهید مى‌‏خواهم به کربلا بروم.گفتند: چرا وسطِ هفته مى‌‏روید و شب جمعه نمى‌‏روید؟ گفتم: کارى دارم. به کربلا رفتم و یکسره به حرم مطهر حسینى مشرّف شدم. در حرم مطهّر، به یکى از آقایان محترمِ اهل علم برخوردم. خیلى محبت و احوال پُرسى کردند. گفتند: آقاى امینى چه عجب وسط هفته به کربلا آمدید؟ (زیرا رسم علما آن بود که پنجشنبه‌‏ها مشرّف شوند تا زیارت شب جمعه را درک کنند). گفتم کارى داشتم. گفت: آقاى امینى، ممکن است از شما خواهش بکنم؟ گفتم: بفرمایید. گفت: مقدارى کتب نفیس از مرحوم والد باقى مانده که بدون استفاده مانده و تقریباً محبوس است. بیایید ببینید اگر چیزى به دردِ شما مى‌‏خورد امانت ببرید و بعد برگردانید.گفتم: کى بیایم؟ گفت: من امروز کتاب‌ها را بیرون آورده مهیّا مى‌‏کنم، جناب عالى فردا صبح براى صرف صبحانه به منزل ما تشریف بیاورید، هم صبحانه صرف کنید و هم کتاب‌ها را ملاحظه بفرمایید. قبول کردم و رفتم. مقدار بیست و چند جلد کتاب به روى هم گذارده بود. من تا نشستم، دست دراز کردم و اولین کتاب را که برداشتم دیدم نسخه‌‏اى بسیار پاکیزه و نفیس و مجدوَل از کتاب الصراط المستقیم است. حالتِ گریه شدیدى به من دست داد. صاحبخانه علت را جویا شد. من جریان قضیه کتاب را در نجف نقل نمودم. ایشان هم از لطف الهى به گریه افتادند. کتاب مذکور و چند جلد کتاب نفیس دیگر را به امانت دادند و مدت سه سال نزد من بود تا بعد از رفع حاجت، به شخص مذکور رد کردم».نقلی از علامه بر چگونگی عذاب شمر لعنة‌الله‌ علیهوقتى دیگر، براى بنده نقل فرمودند که «مدت‌ها فکر مى‌‏کردم خداوند متعال چگونه شمر را عذاب مى‌‏کند و جزاى آن تشنه لبى و جگرسوختگىِ حضرت سیّد الشهدا را چگونه مى‏‌دهد. شب هنگامى خواب دیدم آقا امیرالمؤمنین در مکانى بسیار خوش آب و هوا روى صندلى نشسته و من هم خدمت آن جناب ایستاده‏‌ام. دو کوزه نزد ایشان بود. فرمودند: این کوزه‌‏ها را بردار و برو از آنجا آب بیاور. اشاره به محلى فرمودند که بسیار باصفا و باطراوت بود. استخرى پر آب و درختانى بسیار باطراوت در اطراف آن بود که صفا و تلألؤ آب و طراوت و شادابى درختان قابل بیان و وصف نیست. کوزه‏‌ها را برداشته و رو به آن محل نهادم. آنها را آب نموده، حرکت کردم تا به خدمت آقا امیرالمؤمنین بازگردم. ناگهان دیدم هوا رو به گرمى نهاد و هر آن، گرمىِ هوا و سوزندگىِ صحرا بیشتر مى‌‏شود. دیدم از دور کسى رو به من مى‌‏آید و هر چه او به من نزدیک‏تر مى‌‏شود، هوا گرمتر مى‌‏گردد. گویى همه این حرارت از آتشِ اوست. در خواب به من الهام شد که او شمر قاتلِ حضرت سیّد الشهداء است. وقتى به من رسید دیدم به قدرى هوا گرم و سوزان شده است که قابل تحمل نیست. آن ملعون هم از شدت تشنگى به هلاکت نزدیک شده بود. رو به من نمود که از من آب بگیرد من مانع شدم و گفتم اگر هلاک شوم هم نمى‌‏گذارم از این آب قطره‌‏اى بنوشد.حمله شدیدى به من کرد و من ممانعت مى‌‏نمودم، دیدم الان کوزه‌‏ها را از دست من مى‌‏گیرد. آنها را به هم کوبیدم، کوزه‌‏ها شکست و آب آنها به زمین ریخت. چنان آب کوزه‌‏ها تبخیر شد که گویى قطره آبى در آنها نبوده است. او که از من ناامید شد رو به استخر نهاد. من بى اندازه غمگین و مضطرب شدم که مباد آن ملعون از آب استخر نوشیده سیراب گردد. به مجرد رسیدن او به استخر چنان آب استخر ناپدید شد که گویى سالهاست یک قطره آب در آن نبوده است. درختان هم در کمال خشکى شد. از استخر مأیوس شد و از همان راه که آمده بود بازگشت. هر چه دورتر مى‌‏شد هوا رو به خوبى و خوشى مى‌‏رفت و درختان و آب استخر به طراوت و شادابىِ اول بازگشتند. به حضور حضرت امیر شرفیاب شدم. فرمودند: خداوند متعال این چنین آن ملعون را جزا و عقاب مى‌‏دهد. اگر یک قطره از آب آن استخر را هم مى‌‏نوشید، از هر زهرى تلخ‌تر و از هر عذابى براى او دردناکتر بود. بعد از این فرمایش از خواب بیدار شدم».درگذشت علامه و تدفین ایشان در حرم امیر‌المؤمنینعلّامه بزرگوار ما، از کثرت کار و کوشش و تفحّص و کتابت و تألیف کتاب ارزنده و بى‌نظیر الغدیر، بالأخره در جمعه ۲۸ ربیع الثانى ۱۳۹۰ مطابق با ۱۲ تیرماه ۱۳۴۹، قریب به اذان ظهر، به رحمت ایزدى و عنایت و الطاف ائمه طاهرین علیهم السلام پیوست. جنازه مبارک ایشان را بعد از چند روز به نجف اشرف منتقل کردند و با تشییع مفصلى در سردابِ مخصوص، جنب کتابخانه مبارک امیرالمؤمنین علیه السلام، مدفون نمودند و گنجینه گرانبارى در کنار گنجینه گرانبار دیگرى آرامش یافت. تو رفتى و خیالت ماند در دل‏/ چنان کز کاروان آتش به منزل‏.در هنگام دفن و در کنار قبر مطهر ایشان هم، خود حقیر حاضر و ناظر بودم. خداوند درجات عالیه او را آن به آن، باز هم متعالى و افزون فرماید که تا نام و نور امیرالمؤمنین علیه‌السلام در عالم وجود است، نام امینى و امثال او جاودانه و درخشان خواهد بود.  سَلامٌ عَلَیکُم حَنَّ قَلبی لِذِکرِکُم‏ حَنینَ فَصیلٍ أفرَدَتهُ الرَّکائِبُ‏ وَما کانَ قَلبی راضیاً بِفِراقِکُم‏ وَلکِنّ أمرَ الله لا شَکَّ غالِبُ‏ وَسَلامٌ عَلَیهِ یَومَ وُلِدَ وَیَومَ ماتَ وَیَومَ یُبعَثُ حیّاً.سایر مطالبی را که در پرونده «احیاگر غدیر» از سوی گروه فرهنگ فارس منتشر شده است، اینجا بخوانید:پیشینه‌ای که علامه امینی را برای نگارش الغدیر یاری کرد گوشه‌ای از زندگی‌ گردآورنده کتاب ارزشمند الغدیر عجز ۱۰۰ محقق دانشگاه عربستان بر رد الغدیر سفرها و رنج‌های علامه امینی در تحقیق و پژوهش «الغدیر» به دنبال دعوای حیدری ـ نعمتی شیعه و سنی نیست چراعلامه امینی قبول نکرد در حرم امام رضا(ع) منبر برود؟  علامه امینی برای وهابیت آبرو نگذاشت جمله معروف علامه امینی هنگام مشکلاتانتهای پیام/
"به گزارش خبرنگار قرآن و فعالیت‌های دینی خبرگزاری فارس سومین برنامه «حیات طیبه» به میزبانی شورای عالی قرآن برگزار شد و به صورت زنده از طریق تارنمای آپارات به سمع و نظر علاقه‌مندان در سراسر کشور رسید. این برنامه که بامحوریت یکی از پیشکسوتان قرآنی کشور و باحضور یکی از قاریان ممتاز برگزار می‌شود در این نوبت، پذیرای استاد سیدمهدی سیف از استادان با تجربه در امر آموزش قرآن و داور بین‌المللی مسابقات قرآن، همچنین قاری ارجمند محمدحسن موحدی بود.در این برنامه حیات طیبه که با میزبانی محمدتقی میرزاجانی، معاون اجرایی شورای عالی قرآن همراه بود، پس از تلاوت زیبای محمدحسن موحدی، سیدمهدی سیف به بیان صریح دیدگاه‌های خود در مسائل مختلف قرآنی کشور پرداخت.صداقت و ثبات قدم در مواجهه با قرآن، راه نهادینه کردن فرهنگ قرآنی در جامعهسیف در طلیعه صحبت‌های خود گفت: اگر آن‌گونه که قرآن برای ما ترسیم کرده با آن ارتباط برقرار کنیم، نهادینه کردن فرهنگ قرآنی در جامعه آسان و میسر می‌شود. ما امکانات و نعمت‌های فراوانی داریم اما در نحوه استفاده از آن ضعیف هستیم و پای مان می‌لنگد. اگر در مواجهه با قرآن صادق و ثابت قدم باشیم، خود قرآن راه بهره‌گیری از خودش را به ما نشان می‌دهد، قرآن عزیز فرموده: والذین جاهدوا فینا لنهدینّهم سبلنا.ضعف اکثریت مطلق معلمان در موضوع قرآن!این کارشناس برجسته قرآنی ادامه داد: گروه قرآن دفتر تألیف کتب درسی آموزش و پرورش که متأسفانه چند سال است استقلال خود را از دست داده و با درس دینی ادغام شده، مغز متفکر آموزش قرآن در سطح ملی است لذا جایگاه آن باید در تراز جمهوری اسلامی باشد، نه آن چه الآن هست.یکی از نتایج نگاهی که قائل به این اهمیت ویژه نباشد همین می شود که متأسفانه اکثریت مطلق معلمان عزیز بویژه در مقطع تحصیلی ابتدایی در امر قرآن ضعف دارند؛ هم در قرائت، هم درک مفاهیم و هم در تسلط بر روش‌های تعلیم و تعلم قرآن.در نظام آموزشی اسلامی باید اصل، قرآن باشد و سایر دروس، فرع آنمدرس پیشکسوت کشورمان افزود: قرآن کریم در جمهوری اسلامی باید محور باشد. همه دروس از جمله دینی و عربی، فرع قرآن هستند اما الآن برعکس است‌؛ مثلاً یکی از فروع عربی، درس قرآن است؛ یعنی محوریت با عربی است نه قرآن! ما باید عربی را برای قرآن یاد بگیریم نه این که آیات قرآن بشود شاهدِ مثال درس عربی! نسبت درس قرآن با درس دینی هم همین گونه است. در نظام آموزشی اسلامی، همه دروس حتی ریاضی، شیمی، زیست شناسی و امثال آن باید با محوریت قرآن عرضه شوند، در غیر این صورت، نظام درسی ما سکولار خواهد بود.سیف در بخش دیگری از این گفت‌وگو بیان کرد: نباید نظام آموزشی طوری طراحی شود که علم را برای علم فرا بگیریم نه برای حیات طیبه!کسب علم برای رسیدن به حیات طیبهحیات طیبه، زندگی خداپسندانه است که صدالبته وقتی خداپسندانه شد، خودپسندانه هم هست؛ قرآن فرموده: "" إن أحسنتم أحسنتم لأنفسکم""، یا در آیه ای دیگر می فرماید: ""من عمل صالحاً فلنفسه"". عمل ما وقتی خدایی شد، منافع آن به خودمان برمی گردد.تربیت ١٠ میلیون حافظ، امری شدنی استاین استاد قرآن گفت: مقام معظم رهبری فرمودند که ١٠ میلیون حافظ تربیت شود، اما متأسفانه خیلی از ما آن را جدی نگرفتیم! چرا؟ پس معنای رهبر که توصیه و امر او باید مورد اطاعت باشد چه می شود؟! بعضی دوستان می گویند این کار، شدنی نیست! ولی بنده که معلم هستم می گویم شدنی است، خوب هم شدنی است. کلام رهبرمان حکیمانه است، أفلم یدّبّروالقول؟ به نظرم ما هنوز قول رهبر عزیزمان را تلقی نکرده ایم. جهت تحقق این فرمایش حضرت آقا، قدم اول این است که آموزش حفظ را به دو بخش عمومی و تخصصی تقسیم کنیم. تربیت ١٠ میلیون حافظ، ناظر به آموزش عمومی است که آموزش و پرورش نقش اساسی در آن دارد. در آموزش عمومی، کیفیت امر تحفیظ، نسبی و مقدماتی است نه مسابقاتی. بنا نیست از آن توقع خروجی امثال استاد پرهیزکار را داشته باشیم.سه ضلع اهداف آموزش قرآناین پیشکسوت قرآنی، «قرائت»، «درک معنا» و «استفاده» را سه ضلع اهداف آموزش قرآن معرفی نمود و تأکید کرد: منظور از استفاده، تعامل و داد و ستد با قرآن است که متأسفانه غالباً از آن محروم هستیم.فعالیت‌های قرآنی نباید منحصر به مسابقات بشودمحمدحسن موحدی از قاریان ممتاز کشورمان و میهمان دیگر برنامه «حیات طیبه» گفت: در کشور ما معمولاً این گونه است که هر وقت به کسی مأموریت داده می شود تا کار فرهنگی و قرآنی انجام دهد، بلافاصله پیشنهاد برگزاری مسابقه قرآن را ارائه می‌کند. در این که مسابقه قرآن یک شور و هیجان موقت ایجاد می کند حرفی نیست اما قطعاً یک کار ریشه ای و با تأثیرگذاری دائمی نیست. به همین علت کارکرد مسابقات قرآن، دوسه دهه پس از پیروزی انقلاب اسلامی، کم رنگ شده و در سال های اخیر مورد استقبال عموم مردم و حتی جامعه قرآنی قرار نمی گیرد.متأسفانه علی رغم تجربیاتی که کسب شده، کماکان اصرار بر این است که مسابقات با همان روش چهل سال پیش برگزار شود!به نظرم همه فعالیت‌های قرآنی منحصر به مسابقه نیست، مسابقه هم منحصر به شکل و قالب فعلی نیست.اقتضای روزگار ما این است که کرسی های آزاداندیشی تأسیس گردد و به سؤالات و شبهات متعدد قرآنی و دینی مردم پاسخ داده شود.بیعت با امام رضا (ع)در پایان برنامه و پس از پخش صلوات خاصه امام رضا (ع) با اجرای گروه سیرة النبی از مشهد مقدس، استاد سیف در بیانی که حدیث دل بود گفت: من اعتقاد دارم که زیارت امام رضا علیه السلام را باید با عینک قرآنی دید. من وقتی دستم به ضریح مطهر امام رضا می رسد، گویی دست بیعت با خود حضرت می دهم، لذا دستم می لرزد، این یک تعهد بزرگ بین امام و مأموم است.  پخش گزیده ای از برنامه قبلی با حضور استاد حمیدرضا مستفید، پخش کلیپ کوتاه تصویری در معرفی توفیقات قرآنی استاد سیف و پخش گزیده ای از بیانات رهبر معظم انقلاب با موضوع آثار انس و همنشینی با قرآن، از دیگر بخش های سومین برنامه «حیات طیبه» بود.انتهای پیام/"
خبرگزاری فارس- گروه قرآن و فعالیت‌های دینی: امام علی (ع) می‌فرمایند: «ما جالَسَ هذَاالقُرآنَ اَحَدٌ الّا قامَ عَنهُ بِزِیادَةٍ اَو نُقصانِ؛ زِیادَةٍ فی هُدًی اَو نُفصانِ مِن عَمًی» هیچ کس با این قرآن همنشین نشد، مگر آنکه چون از نزد آن برخاست با فزونی و کاستی همراه بود، فزونی در هدایت و کاستی از کوردلی. (نهج البلاغه خطبه ۱۷۶)در ادامه تلاوت ترتیل صفحه ۴۱۶ قرآن شامل آیات ۱۲ تا ۲۰ سوره مبارکه سجده باصدای مرحوم عبدالباسط تقدیم می‌شود.انتهای پیام/
به گزارش خبرنگار حوزه مسجد و هیأت خبرگزاری فارس، با وجود گذشت حدود پنج ماه از شیوع کرونا، همچنان جامعه ما با این بیماری درگیر است و موجی دیگر از شیوع آن را در کشور شاهد هستیم. در این بین، مردم کشورمان در قرنطینه کاملی که در اسفند ۹۸ و فروردین ۹۹ اجرا شد، تجربه‌های مختلف جهاد مردمی برای مقابله با شیوع کرونا را به ثبت رساندند. فصل مشترک این تجارب را می‌توان مسجد دانست. مسجد، پایگاه اجتماعی مردم است و در دورانی که مدیریت بحران‌های اجتماعی نیاز به سازماندهی دارد، بیش از همه مورد اطمینان است. پایگاه بسیج مسجدالنبی همدان، یکی از این سنگرهای جهاد مردمی است که روایت تلاش‌های جوانان این مسجد بیانگر درس‌هایی بسیار است.طرح خانه‌نشینی شهروندیامیر حیدری، مسئول پایگاه بسیج مسجد در خصوص نقطه آغاز تلاش‌های بسیجی‌های این مسجد می‌گوید: «طرح خانه‌نشینی شهروندی را از همان ابتدا اجرا کردیم. ۱۵ اسفند بود که در جلسه اتاق فکر، با بچه‌ها بررسی کردیم چه کاری می‌شود، برای سهولت اجرای این طرح انجام داد. گفتیم بهتر است تلاش کنیم همشهری‌ها در خانه‌ بمانند. دو سه نفر از بچه‌ها این ایده را مطرح کردند که خریدهای مردم را بدون هیچ هزینه‌ای انجام دهیم و در منزل‌شان تحویل دهیم. همان‌جا هم با یک دستگاه کارت‌خوان، هزینه کالاهای خریداری شده را از آن‌ها دریافت کنیم و یک دستکش و ماسک رایگان هم از طرف پایگاه هدیه دهیم.»جوانان این مسجد با تقسیم کار، اجرای این طرح را تصویب کردند. شماره پایگاه را با یک آیدی تلگرامی در اختیار مردم گذاشتند. اولش زیاد اعتماد نشد و مثلا در یک روز از هشت صبح تا هشت شب حدود ۷-۸ سفارش ثبت شد. دو نفر از نیروها کامل در پایگاه مستقر بودند که اگر کسی زنگ ‌زد، سفارشش را دریافت کنند. دو نفر دیگر هم خریدها را انجام می‌دادند و به دست مردم می‌رساندند.حیدری می‌گوید: «این طرح در محله خیلی خوب جواب داد. یک اعتمادسازی هم برای مسجد انجام شد. مردم دیدند مسجد هیچ زمان تعطیل نیست و حتی کرونا هم مانع فعالیت ما نمی‌شود. بعد از چند روز استقبال زیاد شد و به ۵۰-۶۰ سفارش در روز رسید. بازخوردهای اجرای طرح را هم در فضای مجازی گذاشتیم تا مردم ببینند و بعد از آن از شهرهای دیگر مثل یاسوج و سنندج زنگ زدند که مشورت بگیرند.»ضدعفونی معابریکی دیگر از فعالیت‌های جوانان این مسجد، ضدعفونی کوچه‌ها و خیابان‌ها بود. برای این ‌کار حدود ۴۰ نفر از بچه‌های پایگاه و مسجد  از ۱۵ سال تا ۶۵ سال که سرهنگ بازنشسته سپاه است،اعلام آمادگی کردند. برای اینکه به بچه‌ها هم فشار نیاید، دو تیم دوازده نفره تعبیه شد تا یک تیم صبح و یک تیم بعدازظهر به ضدعفونی بپردازد.حیدری در این خصوص می‌گوید: «گروه اول قبل از ظهر، شش خیابان اصلی شهر را ضدعفونی می‌کرد. گروه دوم هم از ساعت ۴ عصر کارش را شروع می‌کرد تا حدود ۹ شب و گاهی هم تا ۱۲ و یا ۱ شب طول می‌کشید. یک کاری که انجام دادیم این بود که نقشه شهر را از گوگل‌ارث گرفته بودیم و به هر تیمی یک نقشه ‌دادیم. هر کوچه‌ای که می‌رفتند با ماژیک یک خطی می‌کشیدند که اینجا امروز ضد عفونی شده است. برای اینکه اعضای محله هم مطمئن بشوند، برچسبی می‌زدیم که این کوچه در تاریخ فلان ضدعفونی شده است. اولش خیلی‌ها شاکی بودند؛ می‌گفتند این ماده‌هایی که می‌زنید رنگ و جنس درب را از بین می‌برد، ولی بعداً که بارها این کار انجام شد و اتفاقی نیافتاد، نظرشان عوض شد.»مسئول پایگاه بسیج مسجدالنبی همدان در خصوص بازخوردهای مردم می‌گوید: «یک بنده خدایی بود که خانه‌اش چند تا کوچه پایین‌تر از مسجد است. همان اوایل ‌کارمان گفت هر خانه‌ای را زدید به در خانه ما نزنید، بعد از یک هفته دیده بود بچه‌ها تا ساعت یک شب کار می‌کنند، متحول شده بود. بنده خدا وقتی عملیات میدانی بچه‌ها را دیده بود، خودش دو روز آمد به بچه‌ها برای ضدعفونی کردن کمک کرد. یک دستگاه سم‌پاش هم برایمان خرید و هدیه داد که پولش حدود یک میلیون و چهارصد هزار تومان بود.»دیگر «من و تو» نگاه نمی‌کنم!حیدری می‌گوید: «یک نفر وقتی فهمید ساختمان یکی از آشناهایش را ضدعفونی کردیم، آمد پرسید می‌آیید خانه ما را هم ضدعفونی کنید؟ گفتم بله مشکلی ندارد. یک تیم رفتیم و کل ساختمان را ضدعفونی کردیم. آنجا ۸ طبقه بود و ۳۲ واحد. بعد اینکه کارمان تمام شد، با اصرار زیاد ما را برای پذیرایی به خانه‌اش برد. از آن ۳۲ واحد ۴ واحد برای خودش بود. شربت درست کرد و برایمان آورد. بعد کمی صحبت کردن، برگشت گفت: «این کاری که شما کردید باعث شد دیگه شبکه «من و تو» نگاه نکنم! هر چیزی که من و تو می‌گوید ضد شماهاست. اصلاً باورم نمی‌شد که رایگان کار کنید. مگر می‌شود کسی رایگان از جانش بگذرد؟» بعد از آن تا یک مدت که آن محل می‌رفتیم خودش چای یا شربت برایمان می‌آورد.»ضدعفونی منازل کرونایی‌هااوایل اسفند، خانم «دکتر پورحقیقت» از مرکز بهداشت با این پایگاه تماس می‌گیرد و می‌گوید: «خانه‌ای هست که همه اعضای خانواده کرونا گرفتند. پدر و مادر خانوده سن‌شان بالا بوده و بندگان خدا فوت شدند. پسر خانواده در حال مرخص شدن از بیمارستان است و جایی ندارد که برود. نیاز داریم که خانه آن‌ها ضدعفونی شود. هنوز کسی انجام این کار را قبول نکرده، شما می‌روید؟» جوان‌های مسجد این کار را برعهده می‌گیرند. حیدری می‌گوید: «با بچه‌ها رفتیم وسایل ضدعفونی از مرکز بهداشت گرفتیم و خانه را ضدعفونی کردیم. شماره تلفن هم دادم که هر وقت کاری داشت زنگ بزند. بعد از آن، مرکز بهداشت یک برگه‌ای به ما داد که طبق آن کلرید ( ترکیب پودر کلر و آب) درست می‌کنیم و خانه‌های بیماران کرونایی را ضدعفونی می‌کردیم. برای انجام این کار مجموعا چهار نفر هستیم. دو نفر از بچه‌ها ضدعفونی بیرون منزل را انجام می‌دهند و یکی از بچه‌ها هم راننده گروه است. داخل خانه هم چون حساسیتش بالاست، خودم انجام می‌دهم.»وقتی کار دست جوانان استحیدری می‌گوید: «ما در پایگاه بسیج مسجد النبی کارهای مختلفی انجام می‌دهیم. بیشتر روی جذب نوجوانان محل کار می‌کنیم و برنامه مختلفی برایشان داریم. از کلاس‌های درسی رایگان گرفته تا برنامه‌های هنری، کلاس انیمیشن سازی، کلاس مداحی، نقاشی، کاریکاتور، فتوشاپ و… تابستان سه سال اخیر هم پایگاه نمونه کشوری شدیم. در پایگاه همه کارهای مسجد را بچه‌های پایگاه انجام می‌دهند. الحمدلله پایگاهمان هم در تمامی بحران های گذشته مانند سیل سال گذشته یا زلزله سرپل ذهاب فعال بوده است. در قضیه کرونا هم بنابر وظیفه‌ای که داشتیم ورود کردیم و کارهای خوبی هم انجام شد.»پیش از عید نوروزاین بسیجیان بنا داشتند حدود ۱۰-۱۲ بسته مواد غذایی بین خانواده‌های نیازمند توزیع کنند. با کمک‌های مردمی این میزان به ۱۲۸ بسته که شامل برنج، روغن، قند، گوشت، مرغ، نان، رب، سویا، ماسک و بسته‌های ضدعفونی‌کننده بود، رسید. هر بسته حدود ۱۲۰ هزار تومان هزینه داشت. تمامی این پول‌ها با کمک‌های مردمی تامین شد و حتی فردی از خارج کشور نیز به این گروه کمک‌رسانی کرد.کرونا و تجربه جذب و تثبیت نیروها در تشکیلاتجوان و نوجوان را جذب کردن خیلی سخت است. بچه کوچک را می‌شود با یک ذره محبت جذب کرد، اما بچه‌هایی که در مسجد می‌آیند، جذب کردن و نگه داشتن‌شان خیلی سخت است. حیدری می‌گوید: «یک روز که مشغول ضدعفونی کردن خیابان‌ها بودیم، در بوستان اِرم، چند نوجوان شانزده هفده ساله نشسته بودند سیگار می‌کشیدند. چند لحظه برای استراحت کنارشان نشستیم. وقتی صحبت کردیم، فهمیدم تقریباً همین محله می‌نشینند. پیشنهاد دادم که بیایند به ما کمک کنند. قبول کردند. به هر کدام یک دست لباس ضدکرونایی که ارزشش تقریباً ۱۵۰ هزار تومان است، دادم گفتم این لباس مال شماست. اگر دوست داشتید کمک‌مان کنید، بسم الله. ولی شرطش این است که دیگر سمت دود نروید. از آن روز با هم رفیق شدیم و آن‌ها سر قول‌شان هستند.»هر کسی از ظنّ خود شد یار من!حیدری می‌گوید: «اوایل کارمان یک ذره خانواده‌ها سخت می‌گرفتند. یکی از بچه‌ها که کمک می‌کرد، خانواده‌اش شاکی بودند. یک دست لباس ضدکرونایی به او دادم و گفتم این لباس را ببر به مادرت نشان بده. لباس را برد پرو کند. شب زنگ زد گفت: «می‌شود پدرم هم بیاید؟ مادرم لباس را دیده و می‌گوید اگر واقعا با این لباس‌ها می‌روید، اشکالی ندارد.» یا مثلا یک روز داشتیم فروشگاهی را ضدعفونی می‌کردیم. یکی از بچه‌ها گفت دم در فروشگاه یک عکس یادگاری بندازیم. یک نفر آن‌جا بود و شروع کرد به تیکه انداختن. گفت دارید گزارش جمع می‌کنید که درجه بگیرید! گفتیم ما بسیجی هستیم و درجه نداریم!»گروه سرود مسجداین جوانان تقریبا ۳-۴ سال است که گروه سرود تشکیل داده‌اند و معمولا سرودهای خود را در مسجد اجرا می‌کنند. با نزدیکی اعیاد شعبانیه و به خصوص نیمه شعبان، این جوانان تصمیم گرفتند که اجرای سرود خیابانی داشته باشند. اجراها را دو روز قبل از نیمه شعبان شروع کردند. اعضای گروه سرود هم حدود ۱۴-۱۵ نفری می‌شدند. برای رعایت نکات بهداشتی، به همه بچه‌ها لباس ضدکرونا، ماسک و شیلد داده شد و زمان اجرا با هم حدود دو متر فاصله داشتند.حیدری می‌گوید: «در کنار اجرای سرود، به کسانی که عبور می‌کردند، ماسک و دستکش رایگان هدیه می‌دادیم. یک گروه شش نفره را هم با ۵-۶ دستگاه ضدعفونی‌کننده و محلول آب ژاول می‌بردیم و خانه‌های آن محله و کوچه‌ها را ضدعفونی می‌کردیم. گاهی اوقات هم داخل آپارتمان‌ها می‌رفتند و راه پله، دستگیره‌ها، داخل آسانسور و پارکینگ را ضدعفونی می‌کردند.»اجرای سرود با طعم شیرین عسلمسئول پایگاه بسیج مسجدالنبی همدان می‌گوید: «در یکی از اجراها، پیرمردی مسن که به نظر مریض احوال بود، از لب پنجره گفت جمع کنید بروید! گفتم حاج آقا اگر اجازه بدهید پنج دقیقه آمدیم نشاط ولادت را با شما و همسایه‌ها تقسیم کنیم. چیز دیگری نگفت و از پنجره نگاه می‌کرد. بچه‌ها اول دعای «الهی عظم البلا …» را خواندند. سرود را که اجرا کردند، انگار خوشش آمده بود. پایین آمد و رفت یک کارتن شیرین عسل گرفت و بین عوامل خودمان و مردمی که آنجا بودند پخش کرد. بعد اینکه اجرا تمام شد، گفت: «می‌شود برای اجراهای بعدی همراهتان بیایم؟» گفتم بله مشکلی نیست. از آن محل که حرکت کردیم، با ماشین خودش همراه‌مان شد. تقریبا سه اجرا با ما آمد و در همه اجراها یک کارتن شیرین عسل می‌گرفت و پخش می‌کرد.در مجموع طی سه روز در ۱۶-۱۷ نقطه از شهر مثل شکریه، هنرستان، کوچه مشکی، سعیدیه، متخصصین، برج سپید، اعتمادیه، شهرک بهشتی و شهرک مدنی اجرا داشتیم.»سخنرانی حضرت آقا در نیمه شعبان معجزه کرد!حیدری می‌گوید: «بعد از اجرای سرود در بیمارستان تامین اجتماعی به سمت مسجد راه افتادیم. ساعت دو و ربع همراه بچه‌ها خسته و کوفته رسیدیم مسجد. نماز خواندیم و ناهار را هم خوردیم. بچه‌ها تکرار سخنرانی صبح نیمه شعبان حضرت آقا را از طریق رادیو گوش ‌دادند. وقتی شنیدند حضرت آقا از کار گروه‌های جهادی تقدیر کردند، فهمیدند ما تنها نیستیم و البته رهبری از ما و همه جهادگران سلامت تقدیر کرده‌اند. خیلی خوشحال بودند.همان‌جا پیش خودم گفتم بچه‌ها نهار را که بخورند، می‌گویند برنامه بعدازظهر را کنسل کنیم. ولی گفتند استراحت بس است، برویم. بیش از هجده سال است کنار بچه‌ها هستم، جایی که بچه‌ها خسته می‌شوند معلوم است، ولی یک سخنرانی این‌ بچه‌ها را از این رو به آن رو کرد. حتی شش تا از بچه‌ها زنگ زدند گفتند بعدازظهر کجا برویم؟ گفتم خانواده‌ات که اجازه نمی‌دادند بیایی؟ گفت بعد صحبت‌های رهبری پدرم گفته اشکالی ندارد بروی. در آن حد بود که یکی از بچه‌ها می‌گفت مادرم گفته اگر نیاز شد و نیرو کم بود، بگویید من هم می‌آیم مثل شما لباس می‌پوشم و به کمک می‌آیم.»شهدا همیشه راه را نشان می‌دهنداین جوانان در پایگاه بسیج هر کاری که انجام می‌دهند به اسم شهداست. بسته‌های غذایی را که می‌خواستند توزیع کنند هر بسته را به اسم یک شهید آماده کردند و اسمش را روی بسته زدند. حیدری می‌گوید: «دو تا از این بچه‌هایی که چند وقت بود عضو پایگاه شده بودند، می‌گفتند که چرا هر چیزی می‌شود به اسم شهدا می‌زنید؟ شبی که قرار بود بسته‌ها را توزیع کنیم به هر دو نفرشان گفتم ماشین بیاوردید که بسته‌ها را توزیع کنیم. ساعت دوازده و نیم شب بود که زیر پل مزدقینه قرار بود به یکی از خانواده‌ها بسته بدهیم. به یکی از بچه‌ها گفتم بسته‌ای که مانده به اسم چه کسی است؟ گفت شهید «سید رضا حسینی درافشان». لیست خانواده‌های نیازمند را نگاه کردم دیدم در قسمت توضیحات نوشته خانواده سید. به بچه‌ها گفتم ببینید، بسته سیدرضا حسینی رسید به یک خانواده‌ سید! شهدا خودشان کار را درست می‌کنند.رسیدیم به مقصد. زنگ خانه را زدیم. مادر خانواده آمد. پسرش از بچه‌های مدرسه‌ استثنایی بود و همراه مادرش جلو در آمده بود. ظاهرا یک طرف بدنش هم لمس بود. پرسیدم اسمت چیست؟ گفت: سید ابوالفضل. گفتم فامیلی‌ات چیست؟ گفت: حسینی. برایم جالب‌تر شد. گفتم حاج خانم اگر می‌شود اسم و شماره همراه همسرتان را بگویید که اگر یک زمانی کاری بود، بتوانیم ارتباط بگیریم. گفت: اسم همسرم سیدرضا حسینی است. خیلی بهت‌زده شدیم.موقع برگشت به آن‌ها گفتم ببینید، کار شهدا اینطوری است. ‌ای کاش پول نقد هم داشتیم. گفتند چرا؟ گفتم معلوم بود وضعشان طوری است که پول اجاره خانه نداشتند. باز برگشت با خنده گفت: بگو شهدا برسانند! یک ربع بعد در مسیر برگشت از کار تقسیم بسته‌ها، موبایلم زنگ خورد. یکی از بچه‌ها بود: «استوری اینستاگرامت را برای جمع آوری کمک‌ها دیدم. به یاد شهید سیدرضا حسینی درافشان ۲۰۰ هزار تومان به اسم من بزن و به یک خانواده سید بده.» به بچه‌هایی که همراهم بودند گفتم دیدید خودشان کمک می‌کنند؟!»نذری مادر شهید به دادمان رسید!حیدری می‌گوید: «برای تهیه بسته‌های معیشتی، به بچه‌ها گفتم به جای گوشت گوسفند، مرغ بگیریم که ارزان‌تر است. یکی از بچه‌ها به شوخی تیکه انداخت شما به شهدا بگو پولش را جور کنند. من هم محکم گفتم حتما می‌گویم!به یکی از بچه‌ها گفتم بپرس ببین قیمت گوسفند چقدر می‌شود؟ آمار گرفت و گفت تقریبا دو میلیون ششصد یا هفتصد هزار تومان. فروشنده هم گفته بود یک مقدارش را نمی‌گیرم، شما دو میلیون تومان جور کنید. حدود ۶۰۰ هزار تومان کم داشتیم. تا اینکه مادر یکی از بچه‌های جلسه قرآن زنگ زد و گفت: «یک مادر شهیدی هست که امشب سالگرد پسرش است و نذر کرده برای بچه‌اش قربانی بدهد. شما قربانی هم می‌کنید؟» گفتم بله داریم. مادر شهید خودش زنگ زد و گفت ۶۰۰ هزار تومان نذر دارم. دقیقا همان مقدار که پول کم داشتیم، جور شد.»انتهای پیام/
به گزارش خبرنگار حوزه مسجد و هیأت خبرگزاری فارس، اجتماع مجازی دختران انقلاب با عنوان دختران حاج قاسم عصر امروز پنجشنبه ۱۹ تیرماه با سخنرانی حجج اسلام پناهیان و بی‌آزار تهرانی و مدیحه‌سرایی امیر عباسی و با حضور خانواده‌های شهیدان محسن حججی، ابراهیم هادی، صیادشیرازی، رسول خلیلی، مجید قربانخانی، اصغر وصالی، محمدحسین حدادیان، احمدی‌روشن، مرتضی کریمی و سیدجعفر حسینی در مجتمع فرهنگی شهدای انقلاب اسلامی(سرچشمه) برگزار شد.براساس این گزارش، حجت‌الاسلام علیرضا پناهیان استاد حوزه و دانشگاه در سخنرانی خود که به صورت ارتباط مجازی با همایش انجام شد، اظهارداشت: لباس در صدر فضایل اهل تقواست که امیرالمومنین در خطبه همام می‌فرماید لباس اهل تقوا جلب توجه نمی‌کند و به گونه‌ای است که انگشت‌نما نشوند. این لباس برای بانوان به عنوان حجاب تعبیر می‌شود.حجاب امری بشری استوی با اشاره به اینکه حجاب قبل از اینکه دینی باشد، بشری است، گفت: حجاب در تمام جوامع بشری وجود داشته است و در ایران باستان نیز از انواع و اقسام حجاب، سخن به میان آمده است.پناهیان با اشاره به اینکه حجاب از ضروریات حیات اجتماعی و زندگی جمعی است، تصریح کرد: هر نیاز انسانی که ضروری باشد، در اسلام حکم گرفته است تا منافع انسان‌ها تامین شود. از دختران انقلاب می‌خواهم دفاع عقلانی از حجاب را برعهده بگیرند.دلایل عقلانی حجاب تبیین شوداین استاد حوزه و دانشگاه اضافه کرد: قبل از آن که افراد حجاب را موضوعی اعتقادی و سلیقه‌ای بدانند باید نشان دهیم که موضوعی عقلانی است. می‌توان حجاب را به ضرورت ماسک زدن امروز تشبیه کرد که همه به استفاده از آن توصیه می‌کنند. حجاب همین گونه است که فاصله‌گذاری اجتماعی برای زنان جهت برخوداری از آرامش روحی ایجاد می‌کند. بانوان در پی بی‌حجابی آسیب می‌بینند لذا باید برای این قشر تبیین کنیم تا دیگر برروی دیوارها نوشته نشود که حجاب اسلامی را رعایت کنید زیرا مگر ماسک زدن امروز موضوعی اسلامی است؟ به همان صورت حجاب نیز موضوعی انسانی و رفتاری مودبانه است که شکوه ادب را در جامعه نشان می‌دهد.وی افزود: امروز نیاز داریم به بعد عقلانی حجاب بپردازیم و فواید آن را مطرح کنیم و نشان دهیم حجاب برای آرامش روانی جامعه نیاز است. ما باید به دفاع عقلانی از حجاب بپردازیم البته افتخار می‌کنیم که اسلام حجاب را تایید و تاکید کرده است و در کشور ما نیز قانون است و حتی افتحار می‌کنیم که دشمن به آن هجمه می‌کند اما در نبرد با دشمن در جبهه فرهنگی باید این گونه عمل کنیم.هدف دشمن از هجمه به حجاب زنانپناهیان اضافه کرد: دشمن امروز بر بحث حجاب و هرزگی تمرکز کرده است و بنا دارد به بهانه آزادی، حجاب را کنار بگذاریم تا بتواند در اعتقادات ما رخنه کند و موجب تغییر نگاه جوانان ما شود. او به دنبال آن است با تغییر نگاه جوانان، مانع تربیت افرادی چون شهید حججی شود تا در رکاب فرماندهانی همچون شهید سلیمانی باشند.این استاد حوزه و دانشگاه گفت: مرز ما تنها مرز زمینی نیست که باید حفظ شود بلکه مرز اقتصادی هم داریم که اگر مسئولین شایسته داشتیم اجازه نمی‌دادند این گرانی‌ها اتفاق بیفتد و مردم آسیب ببینند، همچنین مرز فرهنگی هم داریم که باید در برابر تهاجم دشمن در آن عرصه هم ایستاد.انتقاد پناهیان از کم‌کاری فیلم‌سازان در خصوص حجابوی افزود: من از جانب تمام فیلم سازان از مردم عذرخواهی می‌کنم که در خصوص زیبایی حجاب باید فیلم می‌ساختند و نساختند البته شاید این زیبایی به قدری رفیع است که هر فیلم‌ساز و فیلم‌نامه‌نویسی نتواند از آن بگوید. در کشور ما برای حجاب کم‌کاری شده است.پناهیان ادامه داد: آفرین بر زنان این سرزمین که علی‌رغم تمام هجمه‌ها به حجاب و بی‌عرضگی نهادهای فرهنگی برای تبیین زیبایی حجاب، هنوز حجاب خود را حفظ کرده‌اند.سوتفاهم را برای افراد بدحجاب برطرف کنیداین استاد حوزه و دانشگاه در پایان خاطرنشان کرد: اگر دیدید افرادی حجاب لازم را ندارند با سوظن به آن‌ها نگاه نکنید که بی‌ایمان است بلکه شاید آگاهی لازم به آن‌ها داده نشده و کار ما نقص داشته است که مفهوم والای حجاب به آن‌ها نرسیده است. نیاز به رفع سوتفاهم داریم که در این صورت اکثریت این افراد از بهترین محجبه‌ها خواهند شد.براساس این گزارش، در بخش پایانی این مراسم از خانواده شهدای حاضر در جلسه، تقدیر و تجلیل شد.انتهای پیام/
به گزارش خبرنگار حوزه مسجد و هیأت خبرگزاری فارس، اجتماع مجازی دختران انقلاب با عنوان دختران حاج قاسم عصر امروز پنجشنبه ۱۹ تیرماه با سخنرانی حجج اسلام پناهیان و بی‌آزار تهرانی و مدیحه‌سرایی امیر عباسی و با حضور خانواده‌های شهیدان محسن حججی، ابراهیم هادی، صیادشیرازی، رسول خلیلی، مجید قربانخانی، اصغر وصالی، محمدحسین حدادیان، احمدی‌روشن، مرتضی کریمی و سیدجعفر حسینی در مجتمع فرهنگی شهدای انقلاب اسلامی(سرچشمه) برگزار شد.براساس این گزارش، حجت‌الاسلام احسان بی‌آزار تهرانی سخنران مذهبی در این مراسم با اشاره به اینکه عفاف و حجاب از سرمایه‌های ارزشی ایرانیان است، اظهارداشت: براساس مطالب شهید مطهری و بیانات مقام معظم رهبری مسئله حجاب در گذشته ملی ما وجود داشته است و با ظهور اسلام در جزیره‌العرب، حجاب ایرانیان تثبیت شد یعنی قبل از اسلام، بانوان ایرانی مزین به حجاب بودند.وی اضافه کرد: برخی این روزها شبهه ایجاد می‌کنند که حجاب در کجای قرآن مطرح شده است و یا در صدر اسلام حجاب بوده است یا نه؟ در حالی که در شان نزول آیات ۵۱ به بعد سوره مائده داریم که بانویی در سال دوم هجرت، برای تهیه طلا به بازار رفته بود و یهودی از او خواست تا حجابش را بردارد و یهودی دیگری به او تعرض کرد تا حجابش برداشته شود که مسلمانی این را برنتافت و موجب درگیری شد و پیامبر هم در قبال این ماجرا یهود را سرزنش کرد اما این واقعه نشان می‌دهد که حجاب در صدر اسلام هم بوده است.حجاب در ۷ آیه قرآن مطرح شده استبی‌آزار تهرانی  با بیان اینکه در روایت داریم اگر دختر دار شدید، به او سوره نور را بیاموزید، گفت: در این سوره و در مجموع قرآن، ۷ آیه درباره حجاب وجود دارد که نشان از اهمیت دین به این موضوع است و در روایات و سیره اهل بیت نیز در خصوص حجاب مطالب بسیاری داریم که به صورت مصداقی به موضوع حجاب پرداخته‌اند.این سخنران مذهبی تصریح کرد: امروز هم جریان صهیونیست بین‌المللی و مسیحیت تبشیری در مسیر زدن این ارزش‌ها هستند.بدحجابی نقص ظاهری است که باید رفع شودوی با بیان اینکه سردار قاسم سلیمانی در بیانی تمام دختران انقلاب را در یک سبد قرار داد و فرمودند فراجناحی نگاه کنید و با دعوت از آن‌ها، این قشر را جذب کنید، تصریح کرد: مقام معظم رهبری در سخنرانی مشهور خود می‌فرمایند دخترانی اینجا هستند که نقص ظاهری دارند یعنی ایشان بدحجابی را نپذیرفتند بلکه آن را نقص ظاهری دانستند که باید رفع شود.وظیفه حاکمیت اسلامی در برابر منکراتبی‌آزار تهرانی افزود: مقام معظم رهبری می‌فرماید حاکمیت اسلامی وظیفه دارد در برابر منکرات بایستد که بی‌حجابی یکی از آن‌هاست که دشمن در این خصوص هم برنامه‌ریزی کرده است و می‌گوید اگر این ستون فقرات را بزنیم، کار تمام است.این سخنران مذهبی گفت: حاج قاسم وجودش را برای حرم و عزت سرزمین گذاشت و حرفش این است که دفاع از حرم امروز برای دختران کشور، حفظ حریم محرم و نامحرم  است و سرمایه شما حجاب برتر است که باید برای حفظ آن در برابر دژ مستحکم دشمن بایستید.مطالبه شهدا از زنان کشوروی اضافه کرد: تمام شهدای دفاع مقدس، دفاع از حرم اهل بیت، هسته‌ای، دفاع از وطن در وصیت‌نامه خود مطالبه کرده‌اند که حجاب و عفاف مدنظر قرار گیرد و این خواسته تمام شهدا از زنان کشور است.بی‌آزار تهرانی در پایان سخنان خود گفت: دشمن برنامه دارد شجره طیبه خانواده که ریشه آن بانوان هستند، بزنند که اگر رخ دهد، کانون ارزش را از دست خواهیم داد لذا باید با صلابت بایستیم.درخواست دختر حاج قاسم از دختران و زنان ایرانبراساس این گزارش، زینب سلیمانی دختر سردار شهید حاج قاسم سلیمانی نیز در این همایش طی تماس تلفنی اظهارداشت: حجاب زینت زن است و گوهر وجودی زن است. زنان کرامت بالایی دارند که فرزندانی تربیت می‌کنند که در آینده شهید می‌شوند و در سرنوشت کشور تاثیرگذار خواهند بود.وی با بیان اینکه ما در کشور دچار بی‌حجابی نیستیم بلکه بد حجابی داریم، گفت: بعد از شهادت پدر بسیاری به من پیام دادند که چادری شده‌اند که نشان از برکت خون شهداست. هرجا حجاب دختران ما لرزیده است به دلیل دوگانگی فرهنگ غرب و ایرانی است و خانواده‌ها در آن دخیل هستند که می‌بینیم، مادر چادری است اما دختر بدحجاب است و می‌گوید چادر را دوست ندارد در حالیکه حجاب برای خود ما نیز مفید است و زمانی که ازدواج می‌کنیم دوست داریم دختران و زنان دیگر دربرابر همسر ما حجاب داشته باشند.سلیمانی اضافه کرد: از دختران و بانوان می‌خواهم با یکدیگر وحدت داشته باشند و چادری و بی چادر با هم وحدت داشته باشند و ارتباط باهم داشته باشند که در اثر همین ارتباطات بسیاری از مشکلات برطرف خواهد شد زیرا دشمن نیز به دنیال ایجاد تفرقه میان جوانان و مردم است.در ادامه این مراسم امیر عباسی مداح اهل بیت به شعرخوانی درباره حجاب پرداخت.انتهای پیام/
به گزارش خبرگزاری فارس، محسن جوادی، معاون فرهنگی وزیر فرهنگ و ارشاد اسلامی در غم از دست دادن مادرش به سوگ نشست.به همین مناسبت، مجموعه معاونت امور فرهنگی، شامل مدیران و کارمندان این معاونت با صدور پیامی درگذشت والده وی را تسلیت گفتند.در متن این پیام آمده است: «انا لله و انا الیه راجعون. خبر درگذشت والده جنابعالی موجب تاثر و تاسف همکاران معاونت امور فرهنگی شد. بدینوسیله مجموعه معاونت امور فرهنگی (اعم از مدیران و کارمندان) ضمن عرض تسلیت به شما و بازماندگان، از خداوند منان آمرزش و علو درجات برای روح آن مرحومه را خواستاریم.»همچنین ایوب دهقانکار، مدیرعامل موسسه فراگیر معاونت امور فرهنگی در پیامی به معاون امور فرهنگی وزارت فرهنگ و ارشاد اسلامی درگذشت مادر وی را تسلیت گفت.خبرگزاری فارس نیز ضمن عرض تسلیت به دکتر محسن جوادی، برای ایشان و خانواده داغدار، صبر و بردباری و برای آن مرحومه، غفران الهی مسألت می‌کند.انتهای پیام/
خبرگزاری فارس ـ گروه اندیشه: علامه عبدالحسین امینی، نویسنده اثر گرانسنگ «الغدیر» شاگردان بی‌شماری داشته اما عنوان شاگرد ممتاز مکتب او، برازنده تنها سه نفر بوده است. سیدعبدالعزیز طباطبایی یزدی (معروف به محقق طباطبایی)، سیدحیدر (دانشمند عراقی) و ابراهیم انصاری خوئینی زنجانی، آن سه تنی هستند که در مکاتبات و خاطرات علامه و نقل فرزندان او یا علمای شیعه، از آن‌ها بیش‌تر نام برده می‌شود.یکی از این سه تن، سیدعبدالعزیز طباطبایی یزدی (محقق طباطبایی) در سال ۱۳۰۸ هجری شمسی به دنیا آمده و ۲۵ سال قبل در سال ۱۳۷۴ خرقه تهی کرده است. گفت‌وگوی زیر که یکی از مصاحبه‌های شیرین و خواندنی در خصوص علامه امینی و کتاب ارزشمند الغدیر است، قبل از درگذشت محقق طباطبایی انجام شده است.گروه فرهنگ خبرگزاری فارس که به مناسبت پنجاهمین سالگرد ارتحال عالم ربانی و دانشمند شیعی، علامه عبدالحسین امینی تاکنون مطالبی را در خصوص او و اثر بسیار گرانسنگ او منتشر کرده، بنا دارد پرونده «احیاگر غدیر» را تا عید سعید غدیر ادامه دهد. به همین بهانه، گفت‌وگوی پایگاه بنیاد محقق طباطبایی با این شاگرد علامه با اندکی تلخیص و تصرف تقدیم شما می‌کند. ضمن این‌که برای آشنایی بیش‌تر با این شاگرد فاضل علامه امینی، می‌توانید به سایت بنیاد محقق طباطبایی مراجعه کنید.علامه امینی پس از آنکه به تبریز بازگشت، می‌توانست مانند بسیاری از روحانیون و شخصیت‌های دیگر در همان شهر تبریز باقی بماند و به امور مردم رسیدگی کند و بی‌هیچ دغدغه خاطری به کارهای عادی خویش بپردازد، اما چه عاملی باعث شد تا علّامه از این موقعیتی که داشت دست بشوید و به نجف برگردد؟ و آن کارهای عظیمی را که بعداً اشاره می‌کنیم شروع کند؟مرحوم علامه امینی در تبریز به این فعالیت‌ها اشتغال داشت و «شهداءالفضیلة» را در تبریز تألیف کرد و فرستاد نجف و مرحوم آقای اردوبادی در غیاب ایشان آن را چاپ کردند. به مولا أمیرالمؤمنین علیه‌السلام و حقانیت مذهب شیعه عشق می‌ورزید. نمی‌توانست تحمل کند صدمه‌ای، اشکالی و یا مبارزه‌ای شود.در همان تاریخی که ایشان در تبریز بود، از همان زمان وهابی‌ها، در تبریز ایادی‌ای داشته فعالیت می‌کردند و برای تبلیغات ضدمذهب و ضدشیعه، جلسه‌هایی داشتند و ایشان از همان وقت با آنها مبارزه می‌کرد. ادامه فعالیت‌های ایشان بالاخره منجر به مسافرت به نجف اشرف برای همیشه شد و از وقتی هم که از تبریز درآمد، دیگر هیچ وقت به تبریز بازنگشت؛ حتی برای مسافرت.ضدیت وهابی‌ها فقط با ماست؛ با شیعه. نه به یهودی‌ها کار دارند و نه به مسیحی‌ها، تمام قوایشان را در همه جهان گسترده برای ضدیت با ما و برای مبارزه با ما بسیج کرده‌اند. این مبارزات از همان تاریخ که عرض کردم در تبریز هم بوده و ایشان از همان تاریخ با این معنا مبارزه می‌کرده که منجر به مسافرت ایشان شد.ما می‌دانیم که نام علامه امینی با الغدیر آنچنان در هم آمیخته که هر گاه یکی از این دو را یاد می‌کینم، بدون اراده دیگری را هم به خاطر می‌آوریم. یعنی برای شناختن عظمت علامه امینی لازم است که الغدیر را بشناسیم. می‌خواستم از حضرتعالی بپرسم که اصولاً علامه امینی در الغدیر چه کرده و این ۱۱ جلد کتاب کلاً چه می‌خواهد بیان کند؟ با توجه به اینکه بعضی از مجلدات این کتاب هنوز به صورت دست‌نویس باقی مانده و چاپ نشده. این مجموعه عظیم به طور کلی چه هدف و پیامی دارد و چه می‌خواهد بگوید؟این مجموعه عظیم الغدیر اولاً دفاع از مظلومیت أمیرالمؤمنین علیه‌السلام است. ایشان معتقد بودند أمیرالمؤمنین علیه‌السلام از اول تاریخ مظلوم بوده و تا حالا هنوز هم مظلوم است. دیگر اینکه در اسلام از روز اول انحرافات و تحریفاتی شده بود و ایشان می‌خواست که با این انحرافات و تحریفات مبارزه کند و حق را ثابت کند. به خوبی هم از این عهده برآمد.در جلد اول الغدیر ایشان از «حدیث غدیر» شروع کردند که پیغمبر در زمان خودش نص بر خلافت أمیرالمؤمنین علیه‌السلام کرده ایشان را بلند کردند و به مردم نشان دادند؛ در برابر صد هزار جمعیتی که از مناطق مختلف اسلام برای حج با پیغمبر بسیج شده بودند. آن نقطه «جُحفه» در مراجعت، نقطه اختلاف بود؛ به طوری که همه در آنجا بودند و در آن نقطه پیغمبر در سرِ راه ایستادند و أمیرالمؤمنین علیه‌السلام را به خلافت خودشان نصب کرده و معرفی کردند. این را «حدیث غدیر» می‌گویند.حدیث غدیر را ایشان از ۱۲۰ تن از صحابه پیغمبر صلی‌الله علیه و آله و سلم نقل کرده که آنجا شاهد بودند و دیده بودند و برای دیگران نقل کردند. فکر نمی‌کنم که در اسلام حدیثی باشد که از صحابه، ۱۲۰ نفر راوی داشته باشد. همچنین طبقات تابعین، طبقات محدثین بعد را، قرن به قرن، سال به سال، ذکر کرده‌اند تا زمان خودشان رساندند. می‌توان گفت هیچ حدیثی متواترتر از این نداریم؛ نه در فقه و نه در عقائد که اینقدر طبقه به طبقه و نسل به نسل از زمان ما تا زمان خود پیغمبر صلی‌الله علیه و آله و سلم حدیث را روایت کرده باشند و به ۱۲۰ یا ۱۱۰ صحابی برسد.بعد شروع کردند به کسانی که این حدیث را به نظم درآوردند (حدیث غدیر در ادبیات عرب). از خود امیرالمؤمنین علیه‌السلام و صحابه شروع کردند، بعد شعرا، بعد تابعین، که به طور ارسال مسلم و یقینی این حدیث را از پیغمبر صلی‌الله علیه و آله و سلم نقل کرده‌اند و همین معنای خلافت را هم از آن فهمیدند و این اثبات می‌کند که معنای دیگری هم نداشته و همین معنا را هم مردم، عرب‌ها و شعرای زمان از آن فهمیدند. قرن به قرن شعرا را نوشتند با شرح حالشان و شعرهای دیگرشان، شعرهای مذهبی آنها، شعرهای مختلف قرن به قرن تا جلد یازدهم که به قرن یازدهم رسیده.در جلد سوم حملات ناجوانمردانه‌ای که دانشمندان با فکرهای منحرف به شیعه کرده‌اند و تهمت‌هایی را که به شیعه زده‌اند، مطرح کرده و یکی یکی جواب داده. از «منهاج‌السنّة» ابن تیمیه آنچه که بر شیعه خرده گرفته و تهمت زده همه را جواب داده و ثابت کرده که این خلاف است و آنچه شیعه می‌گوید، درست است.در جلد چهارم بیشتر، شعرا هستند. شرح خود شعرا است که حدیث غدیر را به نظم درآورده‌اند.در جلد پنجم متعرض می‌شوند به ردّ بر وهابیت و عقاید آنها و مشروعیت زیارت ائمه علیهم‌السلام و پیغمبر صلی‌الله علیه و آله و سلم و خیلی خوب از عهده برمی‌آیند و آن را ثابت می‌کنند و در این جلد خیلی مفصّل راجع به این جهات بحث می‌شود. ایشان عنوان‌ها را مطرح کرده و از کتاب‌های خودشان اثبات می‌کند و اختلافاتی که داریم حتی مثل نقل جنائز و امثال آن، مشروعیت آنها را نیز ثابت می‌کنند و در تایخ اسلام نشان می‌دهند آنچه که در مورد نقل جنازه‌ها آمده، سابقه ممتد داشته و همیشه بوده.بعد می‌رسند به جعل حدیث، که حکومت منحرف اموی‌ها و عباسی‌ها وادار می‌کردند به نفع خودشان حدیث جعل کنند و چقدر حدیث جعل شده است! طبق آماری که ایشان تهیه کرده‌اند ـ که مثلاً فلان مقدس هزار حدیث جعل کرده، فلان عالم یا محدّث سنی درباری دو هزار حدیث و... جمعاً در حدود نیم میلیون حدیث جعلی الآن در کتاب‌های این آقایان موجود است. بعد حدیث‌های مجعول در خلافت یا مناقب دیگران را نوشته‌اند و از طرف خودشان ثابت کرده‌اند که خودشان تقریر کردند که این احادیث مجعول است و احادیث را وضع کرده‌اند!جلد ششم مقداری از روش خلیفه دوم را نوشتند و معرفی کردند و در جلدهای دیگر، اختلافات یا انحرافاتی که داشتیم همه را مطرح کرده‌اند و به خوبی ثابت کرده‌اند که آنچه شیعه می‌گوید درست است و ادله‌شان را از کتب خود آنها (کتب اهل سنت) آورده‌اند و حقانیت مذهب شیعه را ثابت کرده‌اند.ایشان می‌فرمودند در سفری که به هند و سوریه تشریف بردند و کتابخانه‌های آنجا را دیدند ۱۸ ساعت (در شبانه روز) کار می‌کردند و یادداشت برمی‌داشتند که الان این یادداشت‌ها در دو جلد به نام «ثمرات‌الأسفار» موجوداست که امید دارم انشاء‌الله به زودی چاپ شود.آنجا می‌فرمودند که: دیگر مذهب ما «طاپو شد ـ به اصطلاح عراق ـ یعنی سند مالکیت داریم که ثابت می‌کند که به استناد احادیث پیغمبر و سنت رسول‌الله صلی‌الله علیه و آله و سلم و مآخذ و منابع اهل سنت، آنچه که ما می‌گوییم درست است. قرار بر این است که در بقیه اجزاءالغدیر که چاپ نشده، از آنچه که ایشان در این دو جلد یادداشت کردند و در این دو سفر آوردند، استفاده شود و در آنها منعکس شود که اگر آنها هم به‌طور کامل انجام شود و چاپ شود، فکر می‌کنم که ۱۱ جلد دیگر خواهد بود.نکته‌ای است پیرامون ادبیات الغدیر و آن اینکه مرحوم شیخ محمّدرضا مظفر که از اساتید نجف بودند و معروف بودند و صاحب کتاب «احلام الیقظه» (کتاب‌های ایشان هم چاپ شده است مانند سقیفه، منطق مظفر و اصول مظفر) ایشان می‌فرمودند: من تعجب می‌کنم شیخ محمّدحسین کاشف‌الغطاء که آباء و اجدادی عرب بود و سرآمد ادبای عرب عصر خودش بود و آن قلم زیبا و شیوا و معروف را دارد، وقتی کتاب کوچکی نوشت به نام «اصل‌الشیعة و اصولها»، هفت عدد اشکال ادبی به ایشان کرده‌اند که در چاپ‌های بعدی مطرح است و علامه امینی که از تبریز به نجف آمده و هنوز هم لهجه‌اش ایرانی و تبریزی است، ۱۱ جلد به آن ضخامت نوشته، یکدانه ایراد ندارد! مرحوم علامه امینی چه شیوه‌ای را به کار گرفته بود که این قدرت را پیدا کرده بوده که اگر محصلین و پژوهشگران و طلاب امروز ما بخواهند دنبال کنند، بتوانند به آن توفیق دست پیدا کنند؟ناگفته نماند که حقاً هم باید ادای حق شود. مرحوم علامه اردوبادی (میرزا محمّد علی اردوبادی) از علمای نجف بود و بسیار ادیب و فاضل بود و شعر هم خوب می‌گفت و در ادبیات خیلی مسلط بود و در لغت و ادبیات بسیار ممتاز بود و سناً هم خیلی بزرگ‌تر از آقای امینی بود. مرحوم آقای امینی هر چه می‌نوشت تا هنگامی که بر ایشان نخواند و از کنترل ایشان رد نشود، به چاپخانه نمی‌فرستاد.خوب یادم است تا همین اواخر هم که آقای اردوبادی دیگر پیر شده بود و ضعیف، منزل آقای امینی می‌آمد، می‌خوابید و مرحوم آقای امینی برای ایشان می‌خواند و ایشان دیگر نمی‌توانست بنشیند؛ در حالی که خوابیده بود، گوش می‌داد و تصحیح می‌کرد، یا امضاء می‌کرد و یا ردّ می‌شد.البته آقای اردوبادی در جنبه ادبیات این کتاب خیلی حق دارد. همچنین اگر یادداشت‌هایی داشتند می‌دادند و بلکه مرحوم آقای اردوبادی در انتاج فکری ادبیات، یعنی تألیفات نیم قرن اخیر نجف اشرف، بر همه مؤلفین حق دارند. همه اینها را کمک کرده به طوری که هر چه یادداشت داشتند، می‌دادند، برایشان تصحیح می‌کردند. حتی کتاب «الکنی والألقاب» مرحوم شیخ عباس قمی، یک دوره از نظر ایشان رد شده و تصحیح کرده‌اند و خلاصه خیلی کمک خوبی برای مرحوم آقای امینی بودند.آیا یکی از علل غنی شدن ادبیات در مرحوم علامه امینی و همینطور نویسندگی ایشان به زبان عربی، این نبوده که حضور دائم در کشورهای عربی داشتند؟ طلاّب ما امروزه حضور ندارند. اینجا در کشوری هستند که فارسی صحبت می‌کنند و فارسی می‌نویسند؛ به همین جهت در نگارش عربی آنها ضعف وجود دارد. الان طلاب ما چه باید بکنند که بتوانند در این جهت هم قوی باشند و نه تنها مکالمه، بلکه نگارش را هم بتوانند به یک شیوه خیلی عالی ارائه بدهند؟ به نظر شما چه کاری باید انجام دهند؟همین تمرین که فرمودید، یعنی مطالعه و تمرین و مراجعه. خود بنده هم الغدیر را مطالعه می‌کردم و لغاتی را که مشکل بود و نمی‌فهمیدم، مراجعه می‌کردم و آن لغات هم بالأخره در الغدیر تکرار می‌شد و این موجب شد که آن لغات حفظ من ماند، ولی متأسفانه از آن تاریخ دست به نویسندگی نزدم. اگر به نویسندگی مشغول می‌شدم و تمرین می‌کردم، خیلی بهتر از حالا می‌شد و بعضی دوستانم که می‌پرسند، همین توصیه را می‌کنم: الغدیر را بخوانید و به کار هم ببندید و در لغات هم حتماً برایتان مشکل پیش می‌آید، مراجعه کنید. این سبب می‌شود که حفظتان بماند و در عین حال هم باید قلم روی کاغذ ببرند، ولو توصیفی باشد مثلاً بگوید: من شمیران رفتم، جمعه تعطیلی را فلان جا گذراندم. وقتی برگشت به قلم بیاورد. این خود باعث می‌شود که به تدریج پیش برود.قبل از علامه امینی به این مسأله الغدیر و سایر احادیثی که در اثبات ولایت حضرت علی علیه‌السلام است، کتاب‌های زیادی نوشته شده بود؛ مثلاً «شب‌های پیشاور» یا «عبقات الانوار» مرحوم میرحامد حسین. یا در همان عصر علامه امینی کتاب‌های مرحوم شرف‌الدین یا مرحوم کاشف‌الغطاء نوشته شده ولی اثر الغدیر چیزی بوده که قابل انکار برای هیچ نویسنده‌ای نبوده؛ چه مسیحی، چه از اهل سنت؛ چه تفاوتی الغدیر با نوشته‌های گذشتگان دارد و چه امتیازی بر آنها دارد؟البته «شب‌های پیشاور» بعد از الغدیر است و الغدیر قبل از آن نوشته شده است، امّا همچنان که فرمودید، پیش از آن هم کتاب‌هایی در این زمینه‌ها بوده، ولی وفور کتاب ـ در اثر چاپ کتاب‌هایی که در دسترس نبوده ـ و مخصوصاً روش ایشان که جلد و صفحه را معین می‌کرد، موجب امتیاز کار ایشان شد.ایشان به دو کتاب در اثبات امامت خیلی اظهار علاقه می‌کرد و اهمیت می‌داد. یکی «عبقات‌الانوار» بود. از این کتاب خیلی تجلیل می‌کرد و یکی «ضیاء‌العالمین» مرحوم ابوالحسن فتونی، جدّ صاحب جواهر بود و می‌گفت: مثل اینها تاکنون نوشته نشده است. ولی این کتاب‌ها همه مربوط به قبل از چاپ کتاب بود. بنابراین، جلد و صفحه را تعیین نمی‌کردند، یعنی آدرس صحیح در دست نبود و مراجعه یک مطلب در مأخذ زمان بسیار می‌برد. در این میان، این امتیاز را کتاب الغدیر دارد که هم منابعش خیلی بیش‌تر از دیگر کتاب‌هاست و هم جلد و صفحه و جایش را مشخص می‌کند.اما هم از مرحوم آقای امینی شنیدم و هم از مدیر کتابخانه شوشتری‌ها، آقای امینی می‌فرمودند: من می‌رفتم کتابخانه حسینیه شوشتری‌ها مطالعه می‌کردم. بعد دیدم این مقدار وقتی که جهت مراجعه برای خواننده‌ها تعیین شده، مثلاً از صبح تا ظهر، کافی نیست. با متصدی آن کتابخانه قرار گذاشتیم که من بروم آنجا ۲۴ ساعت باشم و در را بر من ببندد. یک مقدار نان با خودم می‌بردم و وقتی که کتابخانه تعطیل می‌شد، در را می‌بست و من می‌ماندم. چون تصمیم گرفته بودم تمام کتاب‌ها را مطالعه کنم و یادداشت بردارم. ماندم و همین کار را ادامه دادم تا همه را مطالعه کردم و یادداشت برداشتم.تصادفاً متصدی همان کتابخانه هم یک وقتی، به مناسبتی همین مطلب را گفت که آقای امینی آمد و قرار گذاشته بود که من در را به روی او ببندم، ایشان ۲۴ ساعت اینجا باشد و تمام کتابخانه را مطالعه کرد و یادداشت برداشت.مرحوم کاشف‌الغطاء یک وقتی از ایشان به من گله می‌کرد و می‌فرمود: آقای امینی آمد و از کتابخانه ما استفاده کرد، کتابخانه ما را ریز ریز کرد ـ تعبیر ایشان این بود ـ کتاب‌های ما را ریز ریز کرد، ولی وقتی الغدیر را چاپ کرد، یک نسخه برای کتابخانه ما نفرستاد! و از خود آقای امینی باز شنیدم که درباره کتابخانه شخصی مرحوم شیخ محمّدرضا فرج‌الله، که کتاب هم در الغدیر دارد با عنوان «الغدیر فی‌الاسلام» که در نجف چاپ شده است، نوع منابع و مآخذ را ایشان دارد ـ به تعبیر آقای امینی ـ و ایشان می‌رفت آنجا، کتابخانه شخصی شیخ محمّدرضا فرج‌الله را استفاده می‌کرد و یادداشت برمی‌داشت. یک وقت از ایشان شنیدم در آن وقت‌ها می‌فرمودند: من تا حالا ۲۰ هزار کتاب مطالعه کرده‌ام.همان‌طور که شما فرمودید علامه امینی ساعات بسیاری از شبانه‌روز را به کار تحقیق و تألیف می‌پرداختند. این سؤال ممکن است پیش بیاید که آیا ایشان به کارهای عبادی خود هم می‌رسیدند؟ علاوه بر این که خود این کار، یک کار عبادی بوده ولی به سایر مسائل‌شان می‌رسیدند؟ و آیا نمونه و شاهدی شما در این مسأله به خاطر دارید؟ایشان علاوه بر این، به کارهای عبادی خودشان می‌رسیدند و به مستحبات، قرائت قرآن، زیارت ائمه... می‌پرداختند. ایشان مکرّر می‌فرمودند که: این الغدیر، ما را از انسانیت انداخت! یعنی از دید و بازدید، آن چیزهایی که در میان دوستانشان متعارف است، محروم بودند و جایی نمی‌رفتند و به این شکل اعتزال می‌کردند و از این جهت، از این قسمت‌ها کم می‌کردند.چه عنایت‌هایی از ناحیه مولا علی علیه‌السلام و همچنین سایر ائمه به ایشان شده که ایشان اینقدر توفیق پیدا کرده‌اند. کم نیست این همه منابع را مرحوم علامه در پاورقی‌های نوشته‌ها ذکر می‌کند و این همه کتاب را (۲۰ هزار کتاب همانطور که شما فرمودید) از ابتدا تا انتها مطالعه کردند. این همه توفیق مسلماً باید عنایتی شده باشد.تازه بعد از این که در سنین اخیر تعداد زیادی کتاب چاپ می‌شد و می‌آمد، ایشان مکرر می‌فرمودند که باید مطالعه کتاب را از سر گرفت. کتاب‌های جدید که آمده! و من خوب در نظر دارم مرحوم آیت‌الله العظمی میرزاعبدالهادی شیرازی رحمةالله علیه در تقریظی که بر الغدیر نوشته‌اند، نکته جالبی را تذکر داده‌اند. فرمودند: ایشان در میان ما در نجف نبود و در دیدگاه و منظر خودمان نبود. الغدیر که از چاپ بیرون می‌آمد، فکر می‌کردیم کار گروهی است، کار یک سازمانی است، کار یک نفر نمی‌تواند باشد! و ایشان به تنهایی کار یک گروه و سازمان را کرده است!ظاهراً در چاپ کردن الغدیر هم ایشان به زحماتی افتاده بودند؟آن زمان که بعد از جنگ بود و کاغذ کوپنی بود، تهیه کاغذ خیلی سخت بود. ایشان فرمودند: من برای تهیه کاغذ به بغداد رفتم و در حرم با مرحوم شیخ محمّدرضا مظفر ملاقات کردم. به من گفت: برای چه آمدی؟ گفتم: برای کاغذ. گفت: چقدر کاغذ می‌خواهی؟ گفتم: ۳۰۰ بند کاغذ می‌خواهم. ایشان فرمود: من با همه روابطم ۱۵ بند کاغذ می‌خواهم برای السقیفه ـ السقیفه را ایشان می‌خواست چاپ کند ـ و الان یک ماه است که دارم دوندگی می‌کنم و هنوز دستم به جایی نرسیده است! ایشان (مرحوم علاّمه) فرمودند: من فردا می‌روم. ما ارباب داریم. ایشان فرمودند: من رفتم مرکز این کار. مسئول آنجا از من پرسید: چقدر کاغذ می‌خواهی؟ گفتم: ۳۰۰ بند. گفت اینجا تحویل می‌گیری یا به نجف بفرستیم؟ گفتم: اگر به نجف بفرستید که خیلی بهتر است. من آدرس چاپخانه را دادم و پولش را پرداختم و بیرون آمدم. بعد به آن آقا اعتراض شده بود که ۳۰۰ بند یکجا چطور کاغذ دادی؟! او گفته بود که: «این آقا وقتی جلوی من قرار گرفت و می‌آمد، به من حالتی دست داد که اگر هر چه کاغذ می‌خواست، من بایستی می‌دادم و ایشان ۳۰۰ بند خواست و من هم ۳۰۰ بند دادم.بله، این هم یکی از عنایات مولا علی علیه‌السلام بود. نمونه دیگری اگر به خاطر دارید، بفرمایید.از این نوع زیاد بوده، ولی خب ما کمتر می‌دانیم. «هر که را اسرار حق آموختند/ مُهر کردند و دهانش دوختند». معمولاً کسانی که چیزهایی دارند، نمی‌گویند. ممکن است خیلی بوده و ایشان نمی‌گفتند.در تهیه منابع و مآخذ ایشان دچار مشکل نمی‌شدند؟خیلی زیاد و یک کتابخانه‌ای را که اسم نمی‌برم، چون ایشان با بی‌توجهی به کتاب، مطالعه می‌کردند ـ بعضی‌ها خیلی مقید بودند که کتاب چگونه باید باز شود و رعایت شود و... ـ و آن رعایت لازم را نمی‌کردند، عذر می‌خواستند و آقای امینی را برای مطالعه نمی‌پذیرفتند. بعد ایشان فرمودند که: یک کتابی آنجا بود که من احتیاج داشتم و راهی هم نداشتم به مسئول کتابخانه گفتم و ایشان اول نپذیرفت و از ناراحتی به حرم مشرف شدم. عرض کردم: یا آقا امیرالمؤمنین! شما مظلوم بودید، حالا هم مظلوم هستید. حتی شیعه‌های شما هم به شما ظلم می‌کنند! من در خدمت شما هستم، می‌خواهم کاری بکنم به من کمک نمی‌کنند، همکاری نمی‌کنند. به دلم افتاد بروم به کربلا. از حرم بیرون آمدم، سوار ماشین شدم و رفتم کربلا. وارد شدم (ایشان به مشاهد مشرفه که وارد می‌شدند، اول به حرم می‌رفتند بعد به جاهای دیگر) از ماشین پیاده شدم و رفتم حرم. یکی از منبری‌های کربلا بغل دست من نشسته بود. بعد از سلام نماز گفت: آقای امینی، من چند کتاب دارم که فعلاً مورد حاجت من نیست. شما بیایید منزل ما ببینید اگر به درد شما می‌خورد، هر کدامش را که لازم داشتید، ببرید. از حرم بیرون آمدیم، رفتیم منزل ایشان، کتاب‌ها را آورد. اول کتابی را که دست کردم برداشتم، دیدم همان کتابی است که من می‌خواستم و آن آقا نپذیرفت! و خطی بود، نسخه بهتر و کامل‌تری هم بود! و چند کتاب دیدم که مورد استفاده من قرار می‌گیرد از ایشان اجازه گرفتم و به منزل آوردم و استفاده کردم و بعد برگرداندم.چیزی که خودم شاهد بودم و عجیب بود، این بود که یک روز بنده و آقای سیدمهدی خرسان ـ که از دوستان فاضل نجف ما است ـ بر ایشان وارد شدیم. ایشان فرمودند که «لعب ابی بکرٍ بالقمار» فلان کتاب صفحه چند، من یادداشت دارم، ولی، نصش را می‌خواستم، خود عبارات را می‌خواستم و پیش همان آقا است (که نمی‌توانست برود کتابخانه‌اش). یکی از شماها بروید و عین عبارت را بنویسید و این، صفحه‌اش مشخص است، چاپش هم مشخص است، بنویسید و برای من بیاورید.آقای سیدمهدی ملتزم شد این کار را بکند. بعد از دو روز فاصله، یا شاید یک روز رفتم خدمتشان دیدم خود کتاب روی میز ایشان است. عرض کردم: این آقای سیدمهدی خرسان خود کتاب را برای شما آورد؟ فرمودند: نه، شیخ أسد حیدر (مؤلف الامام الصادق علیه‌السلام والمذاهب الأربعة) دیروز آمد منزل ما و این کتاب دستش بود و گذاشت. گفت این باشد خدمت شما، شاید لازم بشود. همان کتاب که ایشان احتیاج داشت، همان را شیخ اسد حیدر برده بود خدمتشان که خود ایشان عبارت را نقل می‌کند که در جلد هفتم هم چاپ شد.در مورد اثرات الغدیر در جهان امروز، در جهان عرب زبان امروز، اگر نکته‌ای به نظرتان می‌رسد، بفرمایید.مرحوم آقای امینی می‌فرمودند: یک سفر رفتم خدمت آیت‌الله بروجردی، ایشان فرمودند که: «الغدیر» شما برای گروهی نفع داشت، برای گروهی ضرر. عرض کردم: شما از کدام قسم هستید؟ فرمودند: برای من ضرر داشت و گروه زیادی در سوریه و لبنان در اثر این کتاب شیعه شدند و بعضی‌ها پیشنماز مسجدی بودند که از اوقاف، ماهیانه داشتند یا امثال اینها که کارمند بودند، اینها را اخراج کردند. آقای شرف‌الدین به من نامه نوشتند که اینها را اخراج کردند. شما برای اینها ماهیانه قرار بدهید و ما ماهیانه قرار داریم. ایشان می‌فرمودند که برای من ضرر داشت. این کتاب در همان وقت اینقدر اثر داشت.جناب آقای طباطبایی! یکی از مسائلی که در اینجا مطرح است، این است که علامه امینی شیوه کارشان چگونه بود؟ چطور تحقیق می‌کردند و چطور یادداشت برمی‌داشتند؟ایشان کتاب‌ها را مطالعه می‌کردند. دفتری داشتند و آنها را یادداشت می‌کردند. گاهی کتاب کتاب، گاهی موضوع موضوع. یک موضوعی را عنوان می‌کردند، بعد مدارکش را، جلد و صفحه را آنجا معین می‌کردند و از چیزهایی که همین اواخر دیدم «ثمرات الأسفار» بود که عرض کردم. از قبلی‌ها دو جلد ضخیم بود به نام «ریاض‌الانس» آن هم چاپ نشده که بعد ایشان به پاکنویسی الغدیر که مبادرت می‌کردند از آن یادداشت‌ها استفاده می‌کردند و منظم می‌کردند.آیا ایشان از روش نوین تحقیق، فیش و فیش‌بندی و جمع‌آوری اسناد و مدارک استفاده کرده بود؟خیر، از روش فیش‌برداری استفاد نکردند. نه ایشان و نه شیخ آغابزرگ با آن همه معلومات و اطلاعات که جمع کرده و ردیف کرده و به هم ضمیمه کرده بود، هیچ کدام فیش نبوده.علامه امینی علاوه بر این «الغدیر» و «شهداءالفضیلة» که اشاره شد و همینطور «ثمرات‌الأسفار» که فرمودید، ظاهراً آثار دیگری هم دارند. آیا خاطرتان هست؟آنچه الآن به نظرم هست «المطالب‌العالیة» است که ایشان در مباحث اعتقادی نوشته بودند و خیلی هم برای این کتاب ارزش قائل بودند. خود ایشان خیلی تعریف می‌کردند و اهمیت می‌دادند و مدت‌ها هم گم شده بود که اخیراً باز پیدا شد و آن هم قابل چاپ است. ان‌شاءالله به توفیق الهی چاپ شود.چرا بقیه مجلدات الغدیر چاپ نشده است؟ چون شنیده‌ایم که ۱۶ جلد بوده و یا بنا به قولی بیش از این، ولی تنها ۱۱ جلد چاپ شده و بقیه‌اش به صورت دستنویس باقی مانده است. علتش چیست؟سفر آخری که آقازاده ایشان آقای حاج آقا رضا امینی به قم آمده بود و ظهر منزل ما بود، همین صحبت شد. ایشان می‌فرمودند که اینها نجف مانده و اصلاً اینجا نیست.از کتاب‌های ایشان «سیرتنا و سنتّنا» هم بوده که اینجا مثل اینکه ذکری نشد. راجع به این هم جنابعالی افاضاتی دارید بفرمایید.در سفری که ایشان به حلب رفته بود و از کتابخانه‌های آنجا استفاده می‌کرد، ایشان فرمودند که: کسی از من پرسید شما چرا اینقدر در حبّ اهل بیت مبالغه می‌کنید؟ اهل بیت را ما هم دوست داریم، شما هم دوست دارید، اما شما زیاده‌روی می‌کنید. و ایشان با او وارد صحبت شده بود و بعد که ایشان از سفر برگشتند، همان مباحثه و مناظره را منظم کردند و مفصّل، البته دقیق‌تر، بیش‌تر و با منابع بیش‌تری و به صورت کتابی در آمد به نام «سیرتنا و سنتنا». این کتاب، مکرر چاپ شده و ترجمه هم شده است. یکی هم «السنة و السیرة» است که این بخش رد وهابیت جلد پنجم الغدیر است که عرض کردم در مورد زیارات و جهات دیگر است. این بخش (که همان است که در جلد پنجم بود) به صورت جدا و مستقل چاپ شد.و دیگر «تفسیر سوره فاتحةالکتاب» است. چون ایشان در نجف درس تفسیر داشتند، در منزل تفسیر می‌فرمودند (قبل از نگارش الغدیر که من درک نکردم) الغدیر را هم خیلی وقت پیش تألیف کرده‌اند. چون مرحوم شیخ عباس قمی که در سال ۱۳۵۹ فوت کرده‌اند، مرحوم آقای امینی مکرّر به من فرمودند که: آقای شیخ عباس میل داشت این کتاب چاپ شود و ببیند و می‌گفت: چرا الغدیر را چاپ نمی‌کنی؟ من دلم می‌خواهد ببینم! که از همان وقت آماده بوده و ایشان مشغول بوده‌اند و تفسیر سوره فاتحه، آن هم در ایران به چاپ رسیده است، ترجمه‌اش هم چاپ شده است.همچنین ایشان می‌فرمودند که: یک دوره «وسائل» را من زحمت کشیدم تصحیح کردم. رجالش را، اسنادش را و متونش را، خیلی با دقت زیاد تصحیح کردم. در خانه ارزان قیمت قدیمی (کلنگی به اصطلاح فارسی) بودم، متأسفانه آن کتاب را موریانه خورد.آیا خودتان در تصحیح یا استنساخ الغدیر نقشی داشتید؟در استنساخ یک مقداری کمک کردم. گاهی یک رجالی را ایشان می‌گشتند، شرح حالش را پیدا کنند. در رجال اسناد یا امثال اینها، یک مقدار معطل می‌شدند و پیدا نمی‌کردند. به من می‌دادند و می‌گفتند با فرصت بیش‌تری بگردم و پیدا کنم و در اختیارشان قرار بدهم و ایشان مشغول کارهای مهم‌تری می‌شدند. در جمع‌آوری مدارک، شاگردان و دستیارانی نداشتند و یک تنه عمل می‌کردند.سایر مطالبی را که در پرونده «احیاگر غدیر» از سوی گروه فرهنگ فارس منتشر شده است، اینجا بخوانید:پیشینه‌ای که علامه امینی را برای نگارش الغدیر یاری کرد گوشه‌ای از زندگی‌ گردآورنده کتاب ارزشمند الغدیر عجز ۱۰۰ محقق دانشگاه عربستان بر رد الغدیر سفرها و رنج‌های علامه امینی در تحقیق و پژوهش «الغدیر» به دنبال دعوای حیدری ـ نعمتی شیعه و سنی نیست چرا علامه امینی قبول نکرد در حرم امام رضا(ع) منبر برود؟ علامه امینی برای وهابیت آبرو نگذاشتانتهای پیام/
حجت‌الاسلام حبیب‌رضا ارزانی، رئیس ستاد هماهنگی کانون‌های فرهنگی هنری مساجد کشور در گفت‌وگو با خبرنگار حوزه مسجد و هیأت خبرگزاری فارس با اشاره به اجرای طرح «تابستانه فهما» توسط کانون‌های فرهنگی هنری مساجد اظهارداشت: این طرح از ۱۰ تیرماه تا ۵ شهریورماه در ۲۵ هزار کانون مساجد همانند سال‌های گذشته البته با تفاوت در محتوا و رویکرد اجرایی، برگزار خواهد شد.رئیس ستاد هماهنگی کانون‌های فرهنگی هنری مساجد کشور گفت: این طرح ویژه کودکان، نوجوانان و جوانان اعم از دختر و پسر در مساجد اجرایی خواهد شد.برگزاری کلاس و اردو در اوقات فراغت منوط به تایید ستاد کروناستوی با بیان اینکه یکی از مهم‌ترین جهات اوقات فراغت این است که بهترین زمان‌ها برای القای فکر، اندیشه و فرهنگ مورد قبول خود به افراد و جامعه است و با مدیریت اوقات فراغت افراد می‌توان باورها، ارزش‌ها، رفتارها، امیال و خواسته‌هایشان را به سمت و سوی موردنظر سوق داد تصریح کرد: برنامه‌های اوقات فراغت امسال با رویکردی جدید با توجه به شیوع ویروس کرونا دنبال خواهد شد که در این راستا تمامی ستادهای استانی موظفند با اخذ دستورالعمل و تاییدیه برای برگزاری کلاس‌ها و برنامه‌های اردویی اقدام کنند و در این زمینه حتماً باید نامه‌نگاری با ستاد مبارزه با کرونا استان داشته باشد.اهداف برگزاری طرح غنی‌سازی اوقات فراغتارزانی با اشاره به اهداف برگزاری این طرح گفت: رشد و پرورش استعدادهای بالقوه اعضای کانون‌های فرهنگی هنری مساجد، تقویت ابعاد ایمان، همدلی، کار و ایثار در محیط مسجد، خانواده و محله و استفاده از ظرفیت‌های خودجوش و داوطلبانه مردمی با محوریت کانون مساجد از اهداف طرح ملی غنی سازی اوقات فراغت بچه‌های مسجد با عنوان تابستانه فهما است.رئیس ستاد هماهنگی کانون‌های فرهنگی هنری مساجد کشور ادامه داد: این کانون‌ها باید با محوریت امام جماعت، همراهی هیأت امنا و سایر تشکل‌های مسجد و محله با رویکرد شبکه‌سازی و جریان‌سازی با استفاده از ظرفیت‌های مردمی و فعالان فرهنگی و اجتماعی محله، گام موثری برای غنی‌سازی اوقات فراغت اعضای خود بپردازند.وی با اشاره به محتواهای در نظر گرفته شده برای برنامه‌های اوقات فراغت امسال گفت: برنامه‌ها به صورت سه شبستان فرهنگ، هنر و نوآوری طراحی شده است که هرکدام دارای رواق‌هایی هستند.جزییات شبستان‌های کانون‌های مساجدارزانی با اشاره به رواق‌‌های شبستان فرهنگ در این برنامه‌ها گفت: شبستان فرهنگ با رویکرد قرآنی در بخش‌های نور، کتاب، رسانه، همدلی و دانش و در قالب‌های کلاس، همایش، نشست، محفل، حلقه، بازدید، مسابقه، نمایشگاه، شبکه‌های مجازی، تولید دانش و کارگاه قرآنی برگزار خواهد شد.رئیس ستاد هماهنگی کانون‌های فرهنگی هنری مساجد کشور افزود: در شبستان نوآوری نیز دو رواق پیگیری خواهد شد، گفت: کارآفرینی و فناوری دو محور برنامه‌ها در این بخش خواهند بود که در قالب‌های کارگاه، نمایشگاه، فروشگاه، ارائه طرح، کلاس، شبکه‌های مجازی دنبال خواهد شد.رویکردهای هنری اوقات فراغت مسجدی‌هاوی با اشاره به رواق‌های در نظرگرفته شده برای شبستان هنر گفت: سرود، نمایش، فیلم، قلم و ترنج در قالب‌های کلاس، کارگاه، تولید اثر، نمایشگاه و نشست برگزار خواهد شد.ارزانی با بیان اینکه در خصوص هر کدام از رواق‌ها یک طرح ملی در کشور اجرایی می‌شود گفت: به طور مثال در خصوص رواق نور، طرح ملی تلاوت نور در مساجد کشور اجرایی می‌شود و در خصوص رواق کتاب، طرح شنبه‌های کتاب اجرایی می‌شود که ماحصل این طرح‌ها در سطح شهرستان و استان به صورت ملی ظهور و بروز خواهد داشت.صدور مجوز کانون‌های مساجد الکترونیکی شدرئیس ستاد کانون های فرهنگی هنری مساجد کشور با بیان اینکه تمامی مساجد امکان راه اندازی، کانون‌های فرهنگی و هنری را دارند و مجوز تاسیس به صورت الکترونیکی ارائه خواهد شد گفت: کانون‌های مساجد می‌توانند اعلام کنند که در کدام یک از شبستان‌های فرهنگ، هنر و نوآوری فعالیت خواهند کرد و پس از مدتی نیز می‌توانند با پیشرفت و تلاش در یک رواق، به صورت تخصصی مجوز آن را دریافت کنند که حتی در آینده وزارت کشور، نهادهای مردمی و خصوصی در آن زمینه با آن‌ها همکاری داشته باشد.انتهای پیام/
خبرگزاری فارس ـ گروه فرهنگ عمومی: این روزها که در جامعه، طیفی پایبند به سنت و فرهنگ تاریخی و قدمایی ما، معتقد به عدم حضور بانوان در عرصه اجتماع هستند و بین حفظ عفت و حجاب با فعالیت اجتماعی، امکان اجتماع نمی‌بینند و از سوی دیگر، طیفی که تعلقاتشان نسبت به فرهنگ خود، گسسته و کمرنگ و اَشکال زندگی در جهان دیگری، برایشان سرمشق شده است، باور دارند که در اجتماع بودن با حفظ پوشش و حجاب منافات داشته و هر یک مانعی برای دیگری است، یافتن الگوهای عینی و رفتاری که توانسته‌اند میان هر ۲ (حفظ عفت و حجاب و فعالیت موثر اجتماعی) جمع کنند، موید و نشانه‌ای برای ظرفیت موثر فرهنگ ایرانی-اسلامی در اشکال جدید خود و ناظر به زمانه‌ کنونی است.فاطمه حقیرالسادات، تحصیلکرده نانوبیولوژی در دانشگاه هلند که با پوشش چادر در اروپا حاضر شده است، هم اینک عضو هیأت علمی دانشکده علوم پزشکی دانشگاه یزد و مدیر یک شرکت دانش‌بنیان است، درباره حجاب در گفت‌وگو با خبرگزاری فارس این گونه می‌گوید:ارائه الگوهای نامناسب در دانشگاه‌ها/ بین اساتید شاخص دانشگاهی، استاد محجبه کم استبا توجه به اینکه شما شخصیت دانشگاهی هستید و در عرصه اجتماعی نیز حضور فعالی دارید، خلا مسأله حجاب را در وضعیت کنونی جامعه ما چه می‌دانید؟برای فهم مشکلات این وادی، باید متغیرهای مختلفی مورد بررسی قرار بگیرد، اما در جامعه دانشگاهی از اصلی‌ترین مشکلات، الگوهای نامناسب هستند. معمولاً در مجامع دانشگاهی، دانشجویان واجد روحیه الگوپذیری زیادی هستند. با چنین پیش فرضی، اساتید شاخص دانشگاهی که محجبه باشند، بسیار معدودند. ضمن اینکه اگر استادی نیز ضمن کسب اعتبارات علمی مراعات حجاب نیز کند، ذهنیت شکل گرفته در جامعه به گونه‌ای است که گویا او را استاد دانشگاه در نظر نمی‌گیرند. اگر اساتیدی که الگوی دانشجویان هستند، ضمن حفظ حجاب به لحاظ علمی نیز افرادی شاخص و نسبت به تحولات روزانه جهان آگاه باشند، الگوپذیری مناسبی می‌تواند رقم بخورد.حجاب در پوشش چادر خلاصه نمی‌شودآیا می‌توان ناظر به تحولات اجتماعی روزآمد جهانی، به سمت الگوهایی از پوشش و حجاب رفت که صرفا در چادر به معنای سنتی‌اش محدود نشود؟بله! دقیقا! باید توجه کنیم که حجاب عبارت است از پوشش مناسبی که برای یک زن ایجاد امنیت و حفظ عفت کند و این معنا صرفاً در پوشش چادر خلاصه نمی‌شود. متأسفانه در کنار این مسأله، در برخی مواقع زنان ما فاقد اعتماد به نفس مناسب هستند و به همین دلیل به الگوهای رفتاری در جامعه دست می‌زنند که دون شأن و الزامات روحی و فیزیکی بانوان است. مثلا به سراغ شغل‌های مردانه می‌روند. ضعف اعتماد به نفس و عدم توجه به اقتضائات روحی و فیزیکی توسط بانوان می‌تواند به ناهنجاری‌های مختلفی دامن بزند.عناصر سست ایمان بورسیه نشوند، زیرا علیه فرهنگ جامعه خودمان تبلیغ می‌کنندپوشش حجاب شما با توجه به اینکه در کشورهای اروپایی نیز تحصیل کرده‌اید و همچنین در داخل ایران نیز مشغول تدریس و تحقیق هستید، مانعی برایتان نبوده است؟نه! اصلاً! متاسفانه معدودی از مسؤولان دانشگاهی در کشور ما معتقدند که استاد زن ایرانی وقتی برای شرکت در نشست‌های علمی بناست به کشورهای غربی سفر کند، نباید چادر بر سر داشته باشد و حجاب را باید در صورت‌های دیگری از پوشش نظیر روسری و مانتوی بلند و... رعایت کند، اما هنگامی که بنده با اساتید غربی برای همکاری در پروژه‌های مشترک گفت‌‌وگو می‌کردم، آن‌ها من را با همین پوشش چادر به راحتی می‌پذیرفتند و معمولاً مشکلی پیش نمی‌آمد. بنده معتقدم که باید هزینه‌‌های مختلفی که در کشور، صرف افراد سست اعتقاد می‌شود و آن‌ها را جهت تحصیل به دانشگاه‌های غربی می‌فرستند و پس از اینکه به کشور باز می‌گردند، علیه فرهنگ جامعه خودمان تبلیغ می‌کنند، صرف افراد مذهبی شود و آن‌ها را برای تحصیل و آشنایی با علوم جهانی و تغییرات اجتماعی در کشورهای مختلف و فرهنگ‌هایشان به خارج از کشور بفرستند.به گزارش فارس، فاطمه حقیرالسادات در یکی از خاطرات خود بیان کرده است: به حجاب و چادرم  افتخار می‌‌کنم، چرا که وجود حجاب نه تنها باعث خجالت و یا تمسخر من نشده است، بلکه همواره برای من احترام و آرامش را به ارمغان آورده است. در جلسه دفاع پایان‌نامه‌ام در اروپا از من خواسته شد تا لباس‌های رسمی بپوشم و برای خودم ساقدوش انتخاب کنم. در این مراسم با حجاب کامل حضور یافتم، بدون اینکه لباس‌های مراسم را بپوشم و ۲ فرزندم ساقدوش من بودند و مراسم بسیار خوب و بدون مشکل برگزار شد.انتهای پیام/
حجت‌الاسلام احسان بی‌آزار تهرانی، کارشناس و سخنران مذهبی و فعال جهادی در گفت‌وگو با خبرنگار حوزه مسجد و هیأت خبرگزاری فارس در پاسخ به این سوال که سوت‌زنی و گزارش‌گری فساد از سوی مردم بر اساس فریضه امر به معروف و نهی از منکر دارای چه جایگاهی است، اظهار داشت: در حاکمیت اسلامی رأس منکرات، زمانی است که مسئولین و کارگزاران مرتکب منکر و فسادی می‌شوند که در روایتی از امام صادق (ع) نیز داریم که بد، بد است، اما از مریدان، محبین و دوستان ما بدتر است و اگر کسی در این کسوت و جایگاه، خطایی کند، دو منکر برای او نوشته می‌شود. یکی به واسطه خطایی که کرده است و دیگری به دلیل آن آبرویی که از ما برده و لطمه‌ای که زده است.خطای مسئولان در ایران اسلامی، زشت استوی با اشاره به اینکه امروز ایران اسلامی، پرچم امیرالمومنین علی (ع) را برافراشته و مسیر حقه‌ و شیعی را طی می‌کند تا به حاکمیت جهانی برسد، گفت: اگر در این مملکت مسئولی خطایی انجام دهد، بسیار زشت است لذا امر به معروف و نهی از منکر برای مسئولین امری واجب است.قاعده عیب‌پوشی از دیگران برای مردم عادی است؛ نه مسئولانبی‌آزار تهرانی با اشاره به اینکه قاعده اصلی در اسلام بر کتمان خطا و گناه دیگران است، تصریح کرد: در شعر حافظ هم داریم که «به پیر میکده گفتم که چیست راه نجات/ بخواست جام می و گفت عیب پوشیدن» اما این رویه برای عموم مردم نسبت به یکدیگر است.این سخنران مذهبی ادامه داد: فردی نزد امام کاظم (ع) آمد و گفت: جمعی پیرامون شخصی مسائلی را مطرح می‌کنند اما خود او انکار می‌کند. ایشان فرمودند: «اگر روزی خودت هم دیدی، چشم‌پوشی کن» یعنی انسان باید به خود بگوید اشتباه دیده و یا شنیده است. در دین قاعده این است که اصل بر برائت است؛ مگر اینکه خلافش ثابت شود، اما این در خصوص شرایط عادی و برای عموم مردم است که نباید پرده‌دری کرد و باید سرّ و راز دیگران را پوشاند.ضربه‌ عدالت‌خواهان نمایشی به مبارزه با فسادوی گفت: در خصوص مسئولان که از عنوان نیز مشخص است و باید در معرض سوال باشند، شرایط متفاوت است اما به این روند متاسفانه ضربه وارد شده است و افراد صرفاً اخبار بد را منعکس می‌کنند و از نقل اتفاقات خوب و اقدام بعدی دستگاه‌های قضایی در بازپس‌گیری اموال و برگشت به بیت‌المال حرفی نمی‌زنند.افرادی به اسم عدالت‌خواهی، دشمن شادکن شده‌اندبی‌آزار تهرانی با اشاره به اینکه سازوکار سوت‌زنی خبرگزاری فارس روند خوبی است که پیوند با حاکمیت نیز دارد، گفت: متاسفانه در این ایام، افرادی به اسم عدالت‌خواهی دانسته یا ندانسته در چاه سیاه‌نمایی افتاده‌اند و به اعتماد مردم ضربه زدند؛ در حالی که مقام معظم رهبری فرمودند تقوا در کنش‌های سیاسی آن است که از اقدام دشمن شادکن پرهیز کنیم.لزوم برخورداری از قول سدید در زمان انتشار فساداین سخنران مذهبی افزود: بسیاری از اقدامات این جریان عدالت‌خواه، تعدی و از مرز خارج شدن است. مرز باریکی میان کتمان و انتشار وجود دارد و ضروری است که در زمان انتشار، قول سدید داشته باشیم و محکم و مستند صحبت کنیم.وی با بیان اینکه ایجاد سامانه سوت‌زنی دو اثر در جامعه دارد، تصریح کرد: اولا منهاج و مسیر درست برای امر گزارش‌گری فساد است و دوم اگر تقویت شود و با استقبال حاکمیت همراه شود، دکان عدالت‌خواهی نمایشی برخی برای رسیدن به قدرت و صندلی و یا هوس و هیجان دیده شدن، خامی و جوانی را جمع خواهد کرد.عدالت‌خواهان واقعی در سوت‌زنی طلایه‌دار شوندبی‌آزار تهرانی افزود: البته در این میان نیز افرادی عدالت‌خواه واقعی هستند و در این مسیر سینه سپر کردند و از آبرو و جان خود گذشته‌اند که برخی از کارهای آنان نیز به نتیجه رسیده است. این افراد باید در این سامانه جذب و به آنان میدان داده شود تا پیشقراول و طلایه‌دار باشند؛ بلکه مبارزه با فساد جدی‌تر شود.این سخنران مذهبی با اشاره به فرهنگ ایجاد شده ناشی از نظارت همگانی بر فعالیت مسئولین و نهادها گفت: تصور کنید چندین هزار تماشاچی، بازیکنان، مربیان و ... در ورزشگاه به صدای سوت داور احاطه دارند و با نواخته شدن آن پیامی دریافت می‌کنند و توجه‌شان جلب می‌شود. لذا اگر این سوت‌زنی در مسیر اصلی خود قرار گیرد واقعا می‌تواند جلوی فساد را بگیرد.وی در پایان خاطرنشان کرد: دولت و دیگر نهادها وظیفه دارند از آمران به معروف و ناهیان منکر حمایت کنند که در این صورت میدان باز می‌شود و همگان وارد عرصه خواند شد.انتهای پیام/
خبرگزاری فارس- گروه فرهنگ: با تعدادی از بچه­‌ها که برای مصاحبه می‌­رفتند، همراه شدم. دلم می‌­خواست ببینم آنجا چه خبر است؟! نشانی را این طور به ما داده بودند: بلوار پاسداران، خیابان محراب، کوچه معراج. نمی‌دانم شهرداری آگاهانه اینطور اسم‌گذاری کرده بود یا نه؛ هر چه که بود ما از محراب عبور کردیم و به معراج رسیدیم.محله رحمت‌آبادمحله رحمت‌آبادداخل کوچه، هیچ نشانی نبود که بفهمیم کارگاه ماسک‌دوزی کجاست. انتهای کوچه، پارچه­‌نوشته‌ی کج و معوجی بود که نوشته بود کارگاه قالی‌بافی. احتمال دادیم آنجا باشد که تغییر کاربری داده. در زدیم و پرسیدیم. گفتند نه، چند خانه جلوتر است. بالاخره پیدایش کردیم. روی زنگ اسم‌­های آشنایی دیدم که قبلا در کتاب‌­ها خوانده بودم، سامیه زرگر، اسم خاصی­ که همه یزدی‌های می‌شناسند!­کنار زنگ دیگر هم نوشته بود دشتی، این هم باید اسم شهیدی باشد اما کدام‌شان؟ نمی‌­دانم. محله رحمت‌آباد کلی شهید با فامیلی دشتی دارد. معمولا در محلات قدیمی یزد، فامیل‌­ها بیشتر مشترک است و اسم مردها هم بیشتر محمد و علی است. وقتی که می‌­خواهند یکی را معرفی کنند، از بس تشابه وجود دارد، مجبورند اسم پدر هم بیاورند، مثلا محمد دشتی فرزند علی.تکیه بر شهدااسم‌­هایی که روی نقشه برای بلوارها و خیابان‌ها انتخاب شده، حالا برایم ملموس‌تر­ می‌­شد. الان جلوی خانه‌­شان بودم. در باز بود، اما زنگ زدیم. جوابی نیامد؛ مطمئن شدیم در به روی همه باز است. وارد که شدیم، هر کس مشغول کاری بود. دو نفر جلو آمدند و خیلی گرم برخورد کردند. سرپرست آنجا وقتی رسیدیم داشت برای بقیه چای می‌­ریخت. خانمی گفت ایشان مسئول پایگاه محله بوده و این­جا هم کارها را مدیریت می‌­کند. خانه نسبتا شیک و بزرگی بود، با فرش و پرده­‌های ست شده به رنگ سبز که خیلی هم بروز نبودند. هفت هشت تا عکس شهید روی شومینه­، اولین چیزی بود که توجهم را جلب کرد. دقت که کردم همه­ جای خانه، عکسی از شهدا پیدا می­‌شد.زنانی که خستگی را خسته کردندبا پرس‌وجو متوجه شدم اکثر خانم‌­ها همسر یا خواهر شهیدند، یا هر دو. ولی افراد دیگر هم بودند که هر کدام برای حضورشان انگیزه‌­ای داشتند. مسئول پایگاه خودش را سیده نرجس دشتی معرفی کرد. وقتی فامیلی­‌اش را صدا می‌کردی، ۱۰ ۱۲ نفر سر برمی‌­گرداندند. مجبور بودم اشاره کنم.بی‌بی نرجس؛ خواهر شهید سیدحسن دشتی، وقتی در فضای مجازی درخواست نیاز به خیاط برای دوخت ماسک را دیده بود، اعلام آمادگی کرده بود. اما حالا یک خیاط‌‌خانه را اداره می‌کرد.لابه‌لای صحبت‌هایش، فهمیدم خاطرات روزهایی که زیر نظر جهاد به خانواده­ رزمنده‌­ها کمک می‌­کردند، برایش زنده شده است. کارهایی خاص مثل انارچینی و درو کردن گندم. الان هم با یاد آن روزها پای کار آمده بود.به دنبال گمشدهمی‌­دانستیم اینجا خانه­ شهیدی است. ولی اصلاً نمی‌­شد فهمید صاحب‌خانه کیست! از چند نفر پرسیدم تا مرادم را یافتم، چون خودش مثل بقیه نیروها در حال کاری بود. صورتش را از زیر ماسک بیرون کشید تا راحت به حرف بگیرمش. بی‌بی ربابه، خانه‌­اش را دربست برای این کار گذاشته بود. همسر و برادرش شهید شده بودند. شهید محمدعلی فلاح و شهید علی‌محمد دشتی.مادر پیری داشت که نیازمند مراقبت بود، ولی پابه‌پای بقیه در خیاط‌‌خانه کار می­‌کرد. تنها یادگار همسر شهیدش، یک دختر است که در شهر دیگری زندگی می‌­کند. نیمی از خانه سهم اوست و گفت از دخترش اجازه گرفته تا خانه را برای این کار بگذارد. یک درصد هم نگران خانه­‌اش نبود. می‌­گفت تمام دغدغه­‌اش این است که کارش مورد قبول خدا باشد و امام زمان و رهبرش از او راضی باشند.به خاطر وقفه‌ای که در کارش انداختم، عذرخواهی کردم. رفتم کنار بچه­‌های خودمان نشستم؛ با خانمی حرف می‌زدند که خودش را همسر شهید احمدعلی دشتی معرفی کرد.در طول صحبتش کتف و گردن خود را می‌­مالید؛ آثار درد در چهر ه اش مشخص بود. ولی مدام می‌­گفت من که کاری نمی­‌کنم، کارها را بقیه می‌ کنند. در خانه خودش کارگاه کوچکی با دو تا چرخ‌خیاطی داشت و آن را گذاشته بود برای افرادی که مسیرشان تا این­ کارگاه دور بوده، در عوض خودش می‌­آمد این­جا.چریک‌های همه‌فن‌حریف!صدای چرخ‌خیاطی قطع نمی‌­شد. اسمش کارگاه دوخت ماسک بود، ولی همه کار می‌­کردند. از دوخت گان[۱] تا برش­‌کاری برای کارگاه­‌های دیگر و بسته‌بندی لباس‌­ها. دو طرف سالن را چرخ­‌های رنگ و وارنگی پر کرده بود که معلوم می‌­شد هر کدام از خانه‌­ای آمده. همه ماسک به صورت داشتند. روی فرش‌­ها پارچه‌­هایی کشیده بودند که به آن‌ها آسیب نرسد.خانمی روی زمین مشغول بسته‌بندی گان بود. چند نفری هم در آشپزخانه بودند و با چای و حلوا، پذیرایی می‌­کردند تا خستگی به تن کسی نماند. بی‌­بی نرجس گفت حلوا را خودم در خانه درست کردم که از سالم بودنش مطمئن باشم. نکات بهداشتی را محکم رعایت می‌­کردند؛ بیماری از هر راهی می‌­توانست وارد جمع بشود و بقیه را مبتلا کند. البته هیچکس ترسی از بیماری نداشت. اعتقاد داشتند شهدا حفظ‌‌‌شان می‌­کنند.آقای سرویس‌کاردرگیر تعارفات و پذیرایی بودیم که دیدم پیرزنی که­ کناری نشسته بود بلند شد. با اصرار گفت کاری به من بدهید. خیلی پیر بود و کسی از او توقعی نداشت. اما نمی‌­توانست فقط بنشیند و نگاه کند. آخرش خانمی که بسته‌بندی می­‌کرد را قانع کرد تا کمکش کند. آن طرف دیگر، بحث بود که چند تا از چرخ‌­ها، جام کرده و نیاز به تعمیر دارد. تماس گرفتند تا تعمیرکار بیاید. مردی که برای تعمیرات آمد، چرخ­‌ها را بدون درخواست مزد سرویس کرد و رفت. گفتند تعمیرکار ثابت کارگاه شده و هروقت نیاز باشد با جعبه‌ابزار پیدایش می­‌شود. بی سروصدا کارش را می‌­کند و می‌رود.نشاط معنویفهمیدم مواد اولیه‌­شان دارد تمام می‌­شود. بعضی‌­ها دست‌شان خالی شده بود و خیلی کلافه بودند. شاکی از اینکه کاری برای انجام دادن نیست. حتی تحمل نیم ساعت بیکاری را نداشتند.حین سروکله زدن‌ خیاط‌ها، خانمی با مادر پیر و فرزند خردسالش، سبزی به دست وارد شدند. نان و پنیر هم آورده بودند. وقتی پرسیدم این‌­ها برای چیست، با اضطراب گفت سبزی‌ها را قشنگ شستیم و ضدعفونی کردیم، خیال‌تان راحت باشد. بینید چقدر تمیز است. لبخندی زدم و گفتم شما هم خیال‌تان راحت، من مأمور بهداشت نیستم!بالاخره سفره دلش را پهن کرد. گفت شرایط کار در اینجا را ندارم. برای همین، گاهی با نذر مختصری به اینجا سر می‌­زنم تا در کار خیرشان سهیم شوم. خانم جوانی با خنده گفت ما از وقتی به اینجا آمدیم، اضافه وزن گرفتیم! بساط نان و پنیر سبزی را که پهن کردند، گفت امروز تولد حضرت رقیه است. این سفره را به نیت ایشان انداختیم. هر کس بلد است، مولودی بخواند. دست زدند و خواندند و با دلی آرام، مهیای سفره شدند. نشاط در چهره‌­های خندانی که انگار نه انگار از صبح تا عصر یکسره کار کرده بودند، موج می‌زد.آرزوهای مقدس از دوره دفاع مقدسبه اذان مغرب نزدیک می‌­شدیم. کم‌کم همه از چرخ­‌ها جدا شدند و خود را برای نماز آماده کردند. یکی از خانم‌­ها گفت: دامادم را صدا می‌­زنم بیاید نماز بخواند. دامادش روحانی بود و نماز جماعت کارگاه را برعهده داشت. این خانم بی‌بی فهیمه دشتی، خواهر بی‌بی نرجس بود. یک برادرشان شهید شده و بود و سه برادر جانباز داشتند.تعجب کردم که سنش مثل بقیه همسران شهدا، بالا نیست. ولی می‌گفت همسر شهید است. حتی فرزندانش هم خیلی بزرگ نبودند. با کنجکاوی سوال کردم. گفت: وقتی برادرهای جانبازم را با آن روحیه بالا و شوخ‌طبعی جامانده از روزهای جبهه می‌­دیدم، آرزو کردم با یک جانباز ازدواج کنم. تا اینکه سیدقاسم سامیه زرگر؛ جانباز و آزاده روزهای دفاع مقدس، به خواستگاری­‌ام آمدند.این وصلت سر می‌­گیرد و صاحب سه فرزند می‌­شوند، یک دختر و دو پسر. این آزاده جانباز، در سال ۸۴ به خاطر عارضه‌­ای که داشته، به شهادت می‌­رسد. او می‌­ماند و بچه­‌ها. دخترش همسر همان روحانی امام جماعت بود و در همین کارگاه ماسک می‌­دوخت. پسرانش در کار ضدعفونی معابر کمک می‌­کردند. یکی‌شان طبقه پایین همان خانه زندگی می‌­کرد. همان که اسمش را روی زنگ خوانده بودم.کنده از زمان، آکنده از هیجانچون حجم دوخت و دوزها خیلی کم شده بود، عده‌­ای بعد از نماز رفتند و چند نفری ماندند تا کار تمام شود. من البته خیلی در وادی زمان نبودم. تازه داشتم از فضا لذت می‌­بردم که دیدم بقیه هم کارهایشان را جمع و جور کردند و قصد رفتن دارند.آنجا برایم کششی داشت که دوست داشتم بمانم. عین خاطراتی بود که از زنان پشتیبان جنگ شنیده و خوانده بودم. همیشه دلم می­‌خواست آن فضاهایی که در ذهنم تجسم می‌­کردم، تجربه کنم. شاید این رویا تحقق یافته بود، در دل همان خاطرات و با همان کیفیت، ولی در سال ۹۹، نه دهه ۶۰! ناچار خداحافظی کردیم و از معراج بازگشتیم…انتهای پیام/
خبرگزاری فارس- گروه قرآن و فعالیت‌های دینی: امام علی (ع) می‌فرمایند: «مَنِ اتَّخَذَ قَولَ اللهَ دَلیلًا، هُدِیَ اِلَی الَّتی هِیَ اَقوَم» هرکس که سخن خدا را راهنمای خود بگیرد، به استوارترین راه‌ها هدایت می‌شود. (نهج‌البلاغه خطبه ۱۴۷)در ادامه تلاوت ترتیل صفحه ۴۱۵ قرآن شامل آیات ۱ تا ۱۱ سوره مبارکه سجده با صدای مرحوم منشاوی تقدیم می‌شود.انتهای پیام/
به گزارش خبرنگار حج و زیارت و وقف خبرگزاری فارس حاج محمد‌حسین مسئله‌گو دٌرّی قدیمی‌ترین خادم حرم نورانی امام رضا (ع) شب گذشته در سن ۹۷ سالگی درگذشت.این خادم آستان قدس رضوی متولد ۱۳۰۲ مشهد مقدس است که از سن ۱۹ سالگی به نیابت از پدرشان مرحوم ثقه‌الاسلام میرزا حسن مسئله‌گو دری به خدمت آستان امام رضا (ع) مشرف شدند.خادمی ایشان سالیان طولانی ادامه داشت و بعد از پایان دفاع مقدس و بازگشت ایشان از جبهه از سال ۱۳۶۸ به صورت تشرفی ادامه یافت.خدمات حاج محمدحسین مسئله‌گو دری به زوار امام رضا (ع) خلاصه نمی‌شد، وی از مؤسسان جامعه درمانگاه‌های خیریه مشهد و مؤسس چندین درمانگاه خیریه در مناطق محروم مشهد و شهرهای دیگر بود. در زمان مبارزات با رژیم ستم شاهی سرپل ارتباطی خیرین و متمکنین با مبارزین بودند و مسائل مالی مربوطه به زمان مبارزه را رتق و فتق می‌کردند.حاج محمدحسین که نزد دوستان و آشنایان به خوش خلقی و شوخ طبعی و اخلاص و نمازهای شب و تلاش‌های روز برای رفع حاجات مؤمنان معروف بود، از متولیان و معتمدین مسجد ملاهاشم که اکنون در جوار حرم رضوی در ابتدای خیابان شیرازی قرار دارد، بود و در زمان قبل از انقلاب در قلب مدیریت تجمعات و سخنرانی‌های مردم انقلابی حضور داشت.این خادم آستان منور امام رضا (ع) روز گذشته در سن ۹۷ سالگی و پس از ۷۸ سال خدمت در بارگاه رضوی دارفانی را وداع‌ گفت و پیکرش امروز در جوار امام رئوف زیر ایوان طلای صحن آزادی حرم رضوی آرام گرفت.انتهای پیام/
به گزارش خبرنگار کتاب و ادبیات خبرگزاری فارس، «سکوت شکسته» روایتی جذاب و واقعی از خاطرات یکی از فرماند‌هان اطلاعات و شناسایی عملیات منحصر به فرد کربلای یک پس از سال‌ها سکوت توسط انتشارات شهید کاظمی منتشر می‌شود.  سالیان دفاع مقدس سرشار از خاطراتی است که هنوز در سینه‌ها مانده و ثبت و حتی نقل آن میسر نشده است و شمار زیادی از رزمندگان هشت سال دفاع مقدس هستند که هنوز لب به سخن نگشوده‌اند و خاطراتشان را در صندوقچه دل نگه داشته‌اند که اگر گوشه‌ای از آن خاطرات بیان شود کتاب‌های زیادی را در توصیف لحظات سلحشوری این دلاوران و قهرمانان ملی می‌توان به نگارش درآورد.  «سکوت شکسته»، روایتی است جذاب و خواندنی از خاطرات محمود پاک نژاد، فرمانده اطلاعات عملیات لشکر۱۷ علی بن ابی طالب(ع) در ۸ سال دفاع مقدس که تنها دلیلیش برای شکستن این سکوت لبیک به فرمان رهبرمعظم انقلاب است که فرمودند: «رزمنده‌ای که خاطراتش را ثبت نکرده، ماموریتش پایان نیافته است...»سیدهادی سعادتمند، نویسنده کتاب در این باره می‌گوید: رهنمودهای رهبری در اهتمام به ادبیات دفاع مقدس، مشوق و پشتوانه معنوی‌ام شد تا حروف را کنار هم بچینم، به کلمات روح ببخشم، و با جملاتی که می‌سازم جهاد کنم.پس از جنگ، بی‌وقفه پیرامون تصمیم‌ها، عملکردها، و دستاوردهای دفاع مقدس پژوهش کردم. خودم نیروی رزمی بودم و با سازمان رزم آشنایی داشتم، اما بارها از نبوغ تصمیم‌سازان و عملکرد رزمندگان دفاع مقدس شگفت‌زده شدم.سال‌های متوالی مطالعه کردم و در بین کتاب‌های مربوط به جنگ و خاطرات ثبت‌شده آن به‌دنبال نام و نشان از کسانی بودم که «نابغه جنگ» خطاب شده باشند. حسن باقری (غلامحسین افشردی) را یافتم. او در سن ۲۴ سالگی وارد عرصه جنگ شد و تنها ظرف مدت دو سال توانست به استراتژیست بزرگ جنگ تبدیل شود و معاونت اطلاعات ـ رزمی سپاه و جنگ را پایه‌گذاری کند.توانمندی‌اش تا جایی پیش رفت که لقب نابغه دفاع مقدس را گرفت، اما افسوس که از او جز نام، یاد، خاطره و تعدادی شاگرد باواسطه، چیز دیگری نیافتم. زیرا در بهمن ۱۳۶۱ عروج کرد. سراغ شاگردانش را گرفتم و به سردار زین‌الدین، فرمانده لشکر ۱۷ و بعد به فرمانده اطلاعات عملیات لشکر ۱۷، امیرحسین ندیری رسیدم. این‌ دو بزرگوار هم عروج کرده بودند.گشتم و گشتم تا «پاک‌نژاد» را پیدا کردم که ندیری را استاد و مرشد می‌خواند. باید می‌دیدم دیگران درباره پاک‌نژاد چه می‌گویند. شنیده‌هایم شد کتابی دیگر. توانستم اعتمادش را جلب و زبانش را باز کنم. «حاج ‌محمود پاک‌نژاد» نمونه‌ای است از میان صدها نیروی رزمنده اطلاعات-عملیات لشکر ۱۷ قم که نقشی بی‌بدیل در تاریخ دفاع مقدس داشته‌اند و چنان همراه با هم‌رزمانشان خوش درخشیدند که هرچه بیشتر برای شناختشان تلاش کردم، تشنه‌تر شدم.هدفم از نگارش این اثر، به اشتراک گذاشتن لذت تشنگی‌ام در فهم بخشی از تاریخ پرافتخار کشورم بوده و هست تا نسلی را معرفی کنم که در حفظ ایران اسلامی مؤثر واقع شدند. ان‌شاءالله توانسته باشم در تکریم ایثارگران، جانبازان، و شهدای والامقام معاونت اطلاعات-عملیات لشکر۱۷ علی‌‌بن ابی‌طالب نقش خوبی ایفا کرده باشم.برش‌های کتابجاده فاو ـ ام القصر زیر فشار ارتش و گارد ریاست جمهوری عراق قرار داشتیم. آن‌ها با تمام وجود به صدام وفادار بودند و با همه توان خود می‌جنگیدند تا فاو را پس بگیرند. شعاری که راه انداخته و تکرار می‌کردند، این بود: «مهران مهریه فاو شد.» آن‌ها با این شعار، سعی داشتند برای صدام آبرو بخرند.بچه‌های گشت و شناسایی به قاچاقچی‌هایی که درمنطقه بودند، مین‌های متحرک می‌گفتند. ظاهرشان شبیه مردم محلی بود، درحالی‌که حرفه‌ای بودند و در خرید و فروش اطلاعات و قاچاق اسلحه مهارت داشتند، رفیق دزد بودند و شریک قافلهداخل قایق، همراه با مصطفی کلهری زیر آتش خمپاره شصت منتظر خبر موفقیت گام دوم عملیات بودیم. آقا مصطفی خیلی آرام بود. در آن لحظه، شاید می‌دانست که طی روزهای آینده جنگ سختی در کنار رود دجله در پیش داریم.سکوت شکسته، روایتی است جذاب و خواندنی از خاطرات محمود پاک نژاد، فرمانده اطلاعات عملیات لشکر۱۷ علی بن ابی طالب(ع) در ۸ سال دفاع مقدس که در قطع رقعی و ۲۵۵ صفحه به قلم سید هادی سعادتمند به رشته تحریر و توسط انتشارات جهادی شهید کاظمی منتشر شد.انتهای پیام/
به گزارش خبرنگار قرآن و فعالیت‌های دینی خبرگزاری فارس محمود علی البناء قاری نامدار جهان اسلام متولد ۱۹۲۶ و درگذشته ۱۹۸۵ کشور مصر است.در این گزارش تلاوتی از وی شامل آیاتی از سوره‌های مبارکه حجر و نحل تقدیم می‌شود.انتهای پیام/
به گزارش خبرنگار حوزه مسجد و هیأت خبرگزاری فارس، جلسه هفتگی مجمع‌الذاکرین تهران که با حضور غلامرضا سازگار شاعر و مداح اهل بیت(ع) برگزار می‌شد، این هفته به علت شیوع ویروس کرونا لغو شد.براساس این گزارش، در فضای مجازی چند روزی است که خبر از حال نامساعد غلامرضا سازگار شاعر و مداح اهل بیت (ع) مطرح می‌شود؛ در حالی که زهیر سازگار فرزند این شاعر سرشناس، ضمن تکذیب این خبر، حال وی را خوب اعلام کرده است.پیش از این نیز به دلیل شیوع ویروس کرونا، جلسه هفتگی آیت‌الله جاودان به صورت حضوری لغو شد و بناست به صورت مجازی دنبال شود. مهدی رسولی مداح اهل بیت (ع) در استان زنجان هم جلسات هفتگی خود را لغو کرد.جلسات هفتگی هیأت ثامن‌الائمه در شرق تهران و هیأت فاطمیه تهران در خیابان هفده شهریور نیز جلسات خود را  به همین دلیل تا اطلاع ثانوی لغو کردند.انتهای پیام/
به گزارش خبرنگار قرآن و فعالیت‌های دینی خبرگزاری فارس، با توجه به حضور اخیر مردم در بازار بورس، احکام نموداری خمس سهام مطابق با فتوای رهبر انقلاب حضرت آیت‌الله سیدعلی خامنه‌ای در کانال استفتائات مقام معظم رهبری منتشر شد.در این استفتا آمده است:کیفیت محاسبه خمس سهام در صور ذیل، متفاوت است:۱ـ سهامی که به قصد تجارت خریده شده، ۲ صورت دارد:الف) با درآمد بین سال خریده شده:ـ در این صورت در سررسید سال خمسی اول باید به قیمت روز، محاسبه و خمس آن پرداخت شود و در سررسید سال‌های بعد، اصل آن خمس ندارد ولی ارزش افزوده آن پس از کسر مقدار تورم، خمس دارد.ب) با پولی که متعلق خمس نیست ـ مثل هدیه، ارث، مهریه یا درآمدی که خمس آن پرداخت شده ـ خریده شده:ـ در این صورت در سررسید هر سال خمسی، اصل آن خمس ندارد ولی ارزش افزوده آن، پس از کسر مقدار تورم، خمس دارد.۲ـ سهامی که به قصد حفظ ارزش پول یا استفاده از سود سالیانه آن (نه به قصد تجارت) خریده شده، ۲ صورت دارد:الف) با درآمد بین سال خریده شده:ـ در این صورت در سررسید سال خمسی، باید به قیمت روز محاسبه و خمس آن پرداخت شود و در سال‌های بعد تا زمانی که فروخته نشده، خمس ندارد. اما پس از فروش ارزش افزوده آن (با کسر مقدار تورم) جزء درآمد سال فروش است که اگر تا پایان سال خمسی در امور زندگی مصرف نشود، خمس دارد.ب) با پولی که متعلق خمس نیست ـ مثل هدیه، ارث، مهریه یا درآمدی که خمس آن پرداخت شده ـ خریده شده:ـ در این صورت تا زمانی که فروخته نشده، خمس ندارد اما پس از فروش، ارزش افزوده آن (با کسر مقدار تورم) جزء درآمد سال فروش است که اگر تا پایان سال خمسی در امور زندگی مصرف نشود، خمس دارد.تذکرموارد گذشته مربوط به اصل سهام است، اما سود سالیانه سهام اگر تا پایان سال خمسی در امور زندگی مصرف نشده باشد، در هر صورت خمس دارد.انتهای پیام/
به گزارش خبرنگار فرهنگ عمومی خبرگزاری فارس، چند روزی از دهه حجاب و عفاف (۱۵ تا ۲۱ تیرماه) می‌گذرد و با ادامه شیوع ویروس کرونا کارهای فرهنگی مرتبط با این هفته حال و هوایی متفاوتی نسبت به سال‌های گذشته دارد. در این شرایط، تولید و ارائه بیش‌تر نرم‌افزارهای حجاب و یا برگزاری مسابقات کتابخوانی و حتی تولید پادکست و کلیپ‌هایی از این دست و برگزاری تجمع‌های مجازی در قالب دختران انقلاب بیش از گذشته خودنمایی می‌کند.در این بین، عرضه اپلیکیشن «دختران بهشتی» در فضای مجازی بهانه‌ای شد تا با فاطمه دهقان تهیه‌کننده و برنامه‌نویس نرم‌افزار آموزشی حجاب گفت‌وگو کنیم.وی که مادر ۲ دختر و یک پسر است، انتقال مفاهیم حجاب و عفاف به دخترانش را انگیزه تولید چنین نرم‌‌افزاری توصیف کرده و بیان می‌دارد: با اینکه رشته اصلی‌ تحصیلی‌ام، اقتصاد هست، اما دوست داشتم در این زمینه فعالیت کنم. شروع کار از سال ۱۳۹۰ بود. الحمدلله اکنون در فضای نت برای عموم به صورت رایگان عرضه شده است.دهقان با بیان اینکه این نرم‌افزار با همکاری گروه فرهنگی برهان و با حمایت سازمان فضای مجازی سراج تولید شده است،‌ می‌گوید: نرم‌افزار آموزشی دختران بهشتی برنامه‌ای آموزش محور برای ترویج مفهوم حجاب از سنین پایه است که در آن تلاش شده اصول روانشناختی آموزش به کودک رعایت شود.وی می‌‌افزاید: سادگی و سهولت کار با نرم‌افزار برای کودک، تدریجی بودن آموزش حجاب و نیز استمرار آن به واسطه قرار دادن عناصر جذاب برای ترغیب کودک به انجام بازی، همراه با اصول آگاهی‌بخشی و لحاظ شرایط مختلف کودکان در نظر گرفته شده است.برنامه‌نویس اپلیکیشن «دختران بهشتی» ابراز می‌دارد: با توجه به اینکه هیچ گونه امکاناتی نداشتم و تمام کارها را خودم انجام دهم، در آن زمان، ۲ دختر سه و هفت ساله داشتم که برای صدای بچه‌ها در بازی دختران بهشتی از آن‌ها استفاده کردم و کل کار از صدابرداری و تدوین صدا، فتوشاپ تصاویر، رنگ و جملات همگی کار خودم بود و در این زمینه اطرافیان مثل همسر و برادرم نیز به من خیلی کمک کردند. (اطلاعات بیش‌تر از اینجا)اپلیکیشن «دختران بهشتی» از نمایی دیگروی ادامه می‌دهد: این نرم‌افزار مبتنی بر تشویق مفاهیمی نظیر محرم و نامحرم و پوشش در برابر نامحرم به صورت مصداقی همراه با مثال و بازی، تصویرسازی مثبت ذهنی از حجاب در ذهن و فکر کودک طی کار با بخش‌های مختلف از رنگ‌آمیزی تا پازل، بازی، داستان و ... است.علاقه‌مندان برای دریافت اپلیکیشن «دختران بهشتی» از اینجا  و اینجا اقدام کنند.انتهای پیام/
به گزارش خبرگزاری فارس، صبح امروز طی احکام جداگانه ای توسط ایوب دهقانکار افراد زیر به عنوان معاونان و مدیران موسسه جدید معرفی و منصوب شدند.  ۱ـ «مصطفی راضی جلالی» به عنوان مدیر دفتر گسترش شعر و ادبیات داستانی  ۲ـ «آزاده نظربلند» به عنوان معاون کتاب و فرهنگ  ۳ـ «حسین صفری» به عنوان معاون اقتصاد و فرهنگ  ۴ـ «حسین علی سالاری» به عنوان معاون اداری و مالی  ۵ـ «رجبعلی سالاریان» به عنوان مدیر روابط عمومی و امور بین‌الملل.گفتنی است، روز گذشته نخستین جلسه هیات امنای موسسه جدید معاونت امور فرهنگی برگزار و «ایوب دهقانکار» به عنوان مدیرعامل این موسسه انتخاب شد.انتهای پیام/
به گزارش خبرنگار حوزه مسجد و هیأت خبرگزاری فارس، حجت‌الاسلام ناصر رفیعی استاد حوزه و دانشگاه در اولین گفت‌وگوی دوستانه خود با جمعی از جوانان برای پاسخگویی به سؤالات و شبهات آنان به موضوعات مختلف پرداخت که یکی از آن‌ها پاسخ به سوالی در خصوص دلیل اجباری بودن حجاب بود. وی اظهار داشت: خداوند ما را آفریده است و رها نیستم، اما «لا إِکْراهَ فِی الدِّینِ» به معنای این نیست که نماز نخوانید یا حجاب نداشته باشید؛ بلکه پذیرش دین اجباری نیست. دلیل این هم به دلیل شفافیت دین است که نیازی به اجبار برای پذیرش ندارد.وی با طرح مثالی افزود: فرض کنید من شما را به کنار دریا ببرم و بعد به شما بگویم این آب است، اجباری هم نیست، خودت امتحان کن. شما برای اینکه ثابت کنید آفتاب وجود دارد، از زور استفاده نمی‌کنید، لذا خدا نیز می‌گوید اگر کسی چند دقیقه فکر کند، می‌پذیرد عالم چگونه درست شده است و خدا را می‌پذیرد.رفیعی با بیان اینکه در دین اصل پذیرش خدا و پیامبر دارای باید و نبایدهایی است، تصریح کرد: یکی از این بایدها رعایت حجاب و خواندن نماز است و دیگری نخوردن شراب. زمانی فردی می‌گوید من در این دانشگاه ثبت‌نام نمی‌کنم، خب مشکلی ندارد، اما اگر در رشته کارشناسی یک دانشگاه ثبت‌نام کرد، باید ۱۳۰ واحد بگذراند، نمره معدلش زیر ۱۴ نشود والا مشروط می‌شود و یا اگر سه جلسه غیبت کند، حذف می‌شود. برای ثبت نام در دانشگاه اجباری نبود، اما حال که وارد شد باید شرایط را بپذیرد.این سخنران مذهبی گفت: حجاب در کشور هم‌اکنون قانون است، لذا بی‌حجابی مشکل دارد. من زمانی در هواپیما بودم دو خانم حضور پیدا کردند و بلافاصله حجاب خود را برداشتند. من به آن‌ها گفتم مهماندار همانطور که گفت کمربند را ببندید، رعایت حجاب را هم الزامی اعلام کرد، لذا بی‌قانونی نکنید.وی در پاسخ به این سوال که چرا حجاب اجباری است، اما نماز و روزه اجباری نیست، تصریح کرد: اگر فردی در طول روز نماز نخواند، شاید دیگران باخبر نشوند، اما حجاب شرایط متفاوتی دارد و به دلیل حضور در جامعه و اینکه عملی اجتماعی است، تفاوت دارد. نماز عملی فردی است و فرد باید پاسخگوی آن باشد، اما حجاب عملی اجتماعی است. البته در خصوص حجاب در جلسه‌ای مفصل صحبت خواهیم کرد.فیلم کامل پاسخ حجت‌الاسلام رفیعی در خصوص حجاب را اینجا مشاهده کنید:حجت‌الاسلام رفیعی همچنین در این دیدار به این سوال نیز پاسخ داد که چرا گرایش مردم به دین کمتر شده است؟ که پاسخ را می‌توانید اینجا بببنید:این جلسه به صورت زنده از صفحه اینستاگرام حجت‌الاسلام رفیعی پخش زنده شد.انتهای پیام/
به گزارش خبرنگار حوزه مسجد و هیأت خبرگزاری فارس، انتخابات چهارمین دوره کانون مداحان با رویکرد و شعار «کانون مداحان، در مسیر ارتقا؛ حمایت بیشتر، هدایت بهتر، نظارت موثرتر» برنامه‌ریزی شده است تا شاهد تحول در روند برنامه‌ها و عملکرد این کانون صنفی مداحان باشد.مداحان مستمر امکان شرکت در انتخابات کانون را دارندبراساس این گزارش، مسئولین سازمان تبلیغات اسلامی، با پرسش از ۱۵۰ صاحبنظر و جمع کردن نظرات حدود ۳۰۰۰ مداح کشور، چند تغییر در انتخابات کانون قطعی شده و براین اساس انتخابات در مرحله شهرستانی همانند قبل برگزار خواهد شد، اما در این مقطع تنها افراد می‌توانند شرکت کنند که در تمام مدت سال به مداحی می‌پردازند و افرادی که تنها چند روز در سال مداحی می‌کنند، امکان شرکت ندارند.تشکیل شورای اندیشه‌ورز مداحان در استان و کشوردر هر استان چند ستایشگر برجسته در هر استان به عنوان شورای اندیشه‌ورز انتخاب می‌شوند تا به روند فعالیت‌های کانون کمک کنند و نظرات مشورتی دهند. همچنین به هیأت رئیسه کانون مداحان کشور و استان نیز چند مداح شاخص اضافه می‌شود. البته این افراد با برگزاری انتخابات میان مداحان شاخص استان و کشور انتخاب می‌شوند.کانون شاعران آیینی از مداحان جدا شدچهارمین تغییر امسال، راه‌اندازی کانون جداگانه برای شاعران آیینی است. این قشر باتوجه به مسائل متفاوت مبتلابه با مداحان نیازمند کانونی متفاوت هستند که این نیاز برآورده خواهد شد.توجه ویژه به بانوان مداحبرای توجه به بانوان مداح که نقش بسیار تاثیرگذاری دارند، به عنوان تغییر آخر امسال بناست تا در آینده نزدیک برای آنان انتخابات جداگانه‌ای برگزار شود.۲۳ تیرماه آخرین مهلت ثبت‌نام کاندیداتوری مداحان​انتخابات کانون مداحان ۳ مردادماه برگزار خواهد شد و تمام مداحان مستمر و فعال در طول سال فرصت دارند ۲۳ تیرماه با مراجعه به دفاتر سازمان تبلیغات اسلامی در استان‌ها، برای شرکت در انتخابات و کاندیداتوری ثبت‌نام کنند.روند تاییدیه مداحان در شهرستان‌هابراساس دستورالعمل این انتخابات، مداحان مستمر در یک شهرستان شناخته شده هستند، اما اگر مداح فعالی به هر دلیلی شناخته شده نبود باید دو مسئول هیأت یا دو مداح سرشناس او را تایید کنند که او در اکثر مناسبت‌ها به مداحی می‌پردازد.سازمان تبلیغات اسلامی از تمام اعضای جامعه مداحان تقاضا کرده است تا کمک کنند جایگاه این کانون ارتقا پیدا کند که قطعا به نفع معنویت جامعه خواهد بود.موشن‌گرافیکی از تغییرات انتخابات این دوره کانون مداحان را اینجا مشاهده کنید:انتهای پیام/
به گزارش خبرنگار قرآن و فعالیت‌های دینی خبرگزاری فارس مرحله شهرستانی چهل‌وسومین دوره مسابقات سراسری قرآن کریم در تهران امروز با رقابت برادران در آستان مقدس امامزاده عبدالله (ع) شهرری آغاز شد.این رقابت ویژه شرکت‌کنندگان شهرستان‌های شهریار، قدس، ملارد، اسلامشهر، رباط کریم، بهارستان، پاکدشت، ورامین، پیشوا، لواسان، فیروزکوه، دماوند و پردیس است.البته تا سال گذشته هر یک از این شهرستان‌ها به صورت مستقل مسابقه مرحله شهرستانی را برگزار می‌کردند اما امسال با توجه به حد نصاب نرسیدن تعداد شرکت‌کنندگان همچنین شیوع کرونا مسابقات شهرستان‌ها با هم تجمیع شد.مسابقات بخش برادران در رشته‌های تلاوت تحقیق، تلاوت ترتیل، حفظ ۵، ۱۰، ۲۰ و کل قرآن به همراه رشته اذان برگزار می‌شود.این رقابت‌ها پنجشنبه و جمعه ۱۹ و ۲۰ تیرماه در آستان مقدس امامزاده روح الله واقع در میدان امام خمینی (ره) تهران ویژه بخش‌های شمال غرب، جنوب غرب، غرب، ناحیه ۳، شرق، شمیران و شمال شرق شهر تهران برگزار می‌شود که در روز پنجشنبه رقابت رشته‌های حفظ ۵، ۱۰، ۲۰ جزء قرآن به همراه ترتیل و اذان و روز جمعه رقابت رشته‌های حفظ کل و تحقیق تلاوت تحقیق برگزار خواهد شد.به گزارش فارس مسابقات بخش خواهران از روز گذشته در آستان مقدس امامزاده عقیل (ع) اسلامشهر آغاز شده و این رقابت‌ها امروز در امامزاده صالح (ع) تجریش پی‌گیری می‌شود.همچنین این مسابقات طی روزهای ۲۲ ، ۲۳ و ۲۴ تیرماه در آستان مقدس امامزاده حسن (ع) ادامه پیدا می‌کند و به پایان می‌رسد.رقابت برگزار شده در آستانه امامزاده عقیل ویژه شهرستان‌های شهریار، قدس، ملارد، اسلامشهر، رباط کریم، بهارستان، شهرری، پاکدشت، ورامین و پیشوا است و رقابت امروز شرکت‌کنندگان در آستان امامزاده صالح (ع) ویژه شرکت‌کنندگان مناطق شمال‌غرب، شمال شرق، جنوب غرب، جنوب شرق، غرب، ناحیه ۳، شمیران، فیروزکوه، دماوند و پردیس است.همچنین رقابت شرکت‌کنندگان در امامزاده حسن (ع) که طی سه روز برگزار می‌شود ویژه شرکت‌کنندگان شمال غرب، جنوب غرب، غرب، ناحیه ۳ و جنوب شرق است، البته امروز رقابت شرکت‌کنندگان رشته های حفظ ۵ جزء، ترتیل و تحقیق برگزار می‌شود و روزهای ۲۲ ، ۲۳ و ۲۴ تیرماه رقابت شرکت‌کنندگان رشته‌های حفظ ۱۰، ۲۰ و کل قرآن کریم برگزار خواهد شد.انتهای پیام/
به گزارش خبرگزاری فارس، حضور کشور کانادا به عنوان مهمان ویژه نمایشگاه کتاب فرانکفورت ۲۰۲۰ (۱۴ تا ۱۸ اکتبر ۲۰۲۰ - ۲۳ تا ۲۷ مهر ۱۳۹۹) به دلیل تغییر شرایط ناشی از شیوع ویروس کرونا تا سال ۲۰۲۱ به تعویق افتاد.کمیته‌ای که حضور کانادا را به عنوان میهمان ویژه ترتیب می‌دهد، تحت نظارت وزارت میراث‌فرهنگی کانادا، با هماهنگی نمایشگاه کتاب فرانکفورت و سپس کشورهای مهمان ویژه در ادوار آتی این نمایشگاه به توافق رسید تا حضور فیزیکی آن را به مدت یک سال به تأخیر بیندازد.همچنین کشورهایی که قرار بود در سال‌های بعد میهمان ویژه این نمایشگاه باشند (اسپانیا، اسلوونی و ایتالیا) موافقت کردند که هر کدام حضور خود را برای یک سال به تأخیر انداخته تا حضور کانادا به سال ۲۰۲۱ موکول شود. بر همین اساس در دوره پیش رو، متولیان حضور کانادا در حال آماده‌سازی حضور مجازی خود هستند تا نویسندگان و ناشران کانادایی مشارکت پررنگی در فضای مجازی داشته باشد.«یورگن بووس»، مدیر نمایشگاه کتاب فرانکفورت  نیز در این خصوص گفت: «می‌خواهیم از کمیته‌های مهمان ویژه، تشکل‌های نشر و مقامات اسپانیا، اسلوونی و ایتالیا تشکر کنیم که به دلیل همبستگی با کانادا، موافقت کردند حضور خود را در نمایشگاه کتاب فرانکفورت برای یک سال دیگر به تعویق انداخته تا نتیجه مطلوب در خصوص حضور کانادا و فرصت ممکن برای ارائه ادبیات و فرهنگ این کشور در اکتبر ۲۰۲۱ به دست آید. هم‌زمان مشتاقانه منتظر همه فعالیت‌های مجازی هستیم که توسط طرف کانادایی ما در طول نمایشگاه فرانکفورت ۲۰۲۰ ارائه خواهد شد.امسال با چالش‌های اساسی مواجه شده‌ایم و می‌­بینیم که جامعه بین‌المللی نشر در پاسخ به این موضوع با یکدیگر متحدند. این همکاری در خصوص کشورهای مهمان ویژه تنها یکی از نمونه‌های بی‌شمار است.انتهای پیام/
به گزارش خبرگزاری فارس، پایگاه کودک ایران صدا به مناسبت روز ادبیات کودکان و نوجوانان زندگینامه مهدی آذر یزدی را در قالب کتاب گویای مشاهیر ایران و جهان به زبان ساده و قابل فهم برای کودکان تهیه و به صورت رایگان در اختیار مخاطبان خود قرار داده است.نویسنده و تهیه کننده این کتاب گویا بر عهده آسیه حیدری شاهی سرایی بوده و اشکان صادقی آن را روایت کرده است.مهدی آذریزدی اولین نویسنده‌ای است که در ایران به فکر نوشتن داستان برای کودکان و نوجوانان افتاد به همین دلیل است که عنوان پدر ادبیات کودک و نوجوان ایران را به او داده‌اند.همچنین به خاطر آثار ارزشمند او در حوزه کتاب کودک، روز درگذشت او به نام روز ملی ادبیات کودک و نوجوان نام‌گذاری شده‌است.علاقه مندان برای شنیدن این کتاب گویا می توانند اپلیکیشن تلفن همراه ایران صدا را برای سیستم عامل اندروید و IOS از نشانی  IRANSEDA.IRبه صورت رایگان دریافت کنند.انتهای پیام/
به گزارش خبرنگار حج و زیارت خبرگزاری فارس، حرم حضرت زینب (س) امروز به دلیل عملیات عمرانی و توسعه شبستان به روی زائران بسته شد.البته مصلای حرم همچنان باز است و زائران می‌توانند با حضور در این مکان مقدس به زیارت بپردازند. زمان دقیقی برای بازگشایی حرم و اتمام عملیات عمرانی از سوی متولیان اعلام نشده است.بازسازی و توسعه حرم حضرت زینب (س) از هفته گذشته آغاز شده بود که با افزایش خاکریزی‌ها برای بازسازی این مکان مقدس و عدم امکان تردد زائران، حرم حضرت زینب (س) بسته شد.پیش از این حرم حضرت زینب (س) به دلیل شیوع کرونا بسته شده بود که پس از ماه مبارک رمضان با رعایت نکات بهداشتی پذیرای زائران شد و نماز جمعه نیز با رعایت نکات بهداشتی به امامت حجت‌الاسلام ابوالفضل طباطبایی اقامه می‌شود.انتهای پیام/
به گزارش خبرگزاری فارس، با توجه به شیوع ویروس کرونا و تعطیلی دانشگاه‌ها و نبود امکان مناسب به منابع فیزیکی، دسترسی رایگان به منابع اصلی و مرجع انتشارات سازمان اسناد و کتابخانه ملی در حوزه آرشیو، اسناد، کتابداری و نسخه پژوهی به همت اداره کل پژوهش و آموزش سازمان اسناد و کتابخانه ملی ایران فراهم شد.پژوهشگران، اساتید، دانشجویان و دیگرعلاقمندان برای استفاده از این منابع رایگان و دسترسی برای مشاهده یا دریافت فایل pdf می‌توانند به صورت رایگان به این منابع دسترسی پیدا کنند.این دسترسی رایگان به منابع اصلی و مرجع انتشارات سازمان اسناد و کتابخانه ملی ایران در حوزه آرشیو، اسناد، کتابداری و نسخه پژوهی فراهم شده و می‌توان گفت که این مجموعه از جمله منابع اصلی و مورد نیاز آرشیویست‌ها، کتابداران و دانشجویان است.لازم به توضیح است که دسترسی به این منابع برای عموم امکان پذیر است به طوری که برای مشاهده و دریافت نسخه pdf کتاب‌ها و دیگر منابع ضرورتی بر عضویت افراد در کتابخانه ملی ایران وجود ندارد. برای دریافت راهنمای ورود به این سامانه و بهره مندی از آن اینجا کلیک کنید.انتهای پیام/
خبرگزاری فارس ـ گروه کتاب و ادبیات: جهان اسلام و مکتب تشیع، نیم قرن پیش از این، یکی از چهره‌های تحقیق و پژوهش و نویسنده کتاب نامدار «الغدیر» را از دست دادند. روزهای میانی تیرماه، مصادف بود با درگذشت شیخ عبدالحسین امینی، که برای نگارش کتابش، به سرزمین‌های مختلفی سفر کرد تا هم با معاشرت و همنشینی با علمای هر سامان و هم با مطالعه هزاران کتاب، حقانیت مسأله غدیر و مظلومیت مولا علی علیه‌السلام را با منطق و استدلال به جهانیان اثبات کند.استاد محمود حکیمی، محقق، بازآفرین و نویسنده آثاری چون «پیام محبت»، «تاریخ تمدن برای نوجوانان»، «نقابداران جوان»، «داستان‌هایی از عصر ناصرالدین‌ شاه» و مجموعه پرمخاطب «هزار و یک حکایت تاریخی» یکی از معاصران علامه امینی است که امروز در ۷۶ سالگی و در دوره مجاهدت قلمی علامه در سنین جوانی و دانشجویی بوده است.حرف‌های حکیمی درباره مردی که عمر خود را صرف اثر ممتازی چون «الغدیر» گذاشت، شنیدنی است.او می‌گوید: «من از سال ۱۳۴۸ تا ۱۳۵۲ در دانشسرای عالی دانشجو بودم و همزمان در مکتب اسلام می‌نوشتم. هنگامی که من در مکتب اسلام قلم می‌زدم، این توفیق را یافتم که دو بار به اتفاق اعضای تحریریه این مجله قدیمی به دیدار علامه امینی بروم. اواخر عمر او بود و در منزل یکی از دوستان نزدیکش در خیابان خیام دوران نقاهتش را می‌گذراند. با این‌که بیمار بود، اما با آداب‌دانی و رعایت بسیار با ما که جوان بودیم، برخورد می‌کرد. حتی شنیده بودم که او وقتی هم که در بیمارستان آریا بوده، وقتی علما به دیدارشان می‌رفته‌اند، لباس‌های بیمارستان را از تن خارج می‌کرده و با ادب و احترام به دیدار ملاقات‌کنندگانش می‌رفته است. او با ما هم همینطور رفتار می‌کرد.»حکیمی درباره الغدیر می‌گوید: «با قاطعیت می‌گویم که برای من که از ۱۰ سالگی مشغول خواندن کتاب هستم، اثری مثل کتاب جاودانه «الغدیر» ندیده‌ام. البته خود کتاب ۲۰ جلد است و ۱۱ جلد آن منتشر شده، اما نسخه‌ای تلخیص شده از مجموعه «الغدیر» دیدم که نویسنده فاضلی آن را خلاصه کرده بود. عنوان کتاب، «خلاصه الغدیر در هزاران نکته» اثر محمدرضا معراجی است. اتفاقاً من تعداد زیادی از آن را تهیه کرده و به دیگران هدیه دادم. چون «الغدیر» به خاطر شرح و بسط فراوان و پیچیدگی استدلال‌ها، کمی سخت‌خوان است و خواندن آن برای نسل کم‌حوصله، دشوار می‌نماید. این کتاب خلاصه دو چاپ بیش‌تر نخورد.»نویسنده قدیمی مجله «پاسدار اسلام» می‌گوید: «البته من همه مجلدات فارسی «الغدیر» را خوانده‌ام و نسبت به آن مسلط هستم. علامه امینی به خوبی حساب «ابن تیمیه» بنیانگذار فرقه پلید وهابیت را با منطق، حوصله، استدلال و بیان روشن رسیده است. در جایی که عربستان سعودی، اندیشه‌های پایه‌گذار این فرقه را به ۱۱ زبان ترجمه کرده و به تمام کشورهای آفریقایی و آسیایی صادر کرده، علامه امینی، ابن تیمیه‌ای ساخته که باید دید! به واقع، از نظر علمی، الغدیر برای ابن تیمیه و فرقه وهابیت آبرویی نگذاشته است. در حالی که وهابیت در آدمکشی و درنده‌خویی نظیری در تاریخ اسلام نداشته، الغدیر نشان داد که سراسر اسلام، استدلال و عقلانیت و پرهیز از تعصب‌گرایی است.»حکیمی در پاسخ به این سوال که آیا «الغدیر» در بستر ترویج و توسعه وهابیت در ایران عصر پهلوی نوشته شده، تأکید می‌کند: «اهل تسنن ایران هیچ وقت نسبت به وهابیت روی خوش نشان نداده است. بنابراین، به نظر من نگارش الغدیر، برای جلوگیری از توسعه و ترویج وهابیت در ایران نبوده و اگر اینطور فکر کنیم، الغدیر را یک اثر داخلی فرض کرده و آن را تنزل داده‌ایم. اتفاقاً علامه امینی با الغدیر به مبارزه با یک فرقه تقلبی در سراسر جهان اسلام رفته و صرفاً نباید آن را دارای مصرف داخلی دانست.»سایر مطالبی را که در پرونده «احیاگر غدیر» از سوی گروه فرهنگ فارس منتشر شده است، اینجا بخوانید:پیشینه‌ای که علامه امینی را برای نگارش الغدیر یاری کرد گوشه‌ای از زندگی‌ گردآورنده کتاب ارزشمند الغدیر عجز ۱۰۰ محقق دانشگاه عربستان بر رد الغدیر سفرها و رنج‌های علامه امینی در تحقیق و پژوهش «الغدیر» به دنبال دعوای حیدری ـ نعمتی شیعه و سنی نیست چرا علامه امینی قبول نکرد در حرم امام رضا(ع) منبر برود؟انتهای پیام/
به گزارش خبرگزاری فارس، حجت‌الاسلام روح الله حریزاوی معاون راهبری استان‌ها و ارتباطات سازمان تبلیغات اسلامی در حاشیه انتشار خبری از ایشان با این تیتر که هیئات مذهبی در محرم تعطیل نمی‌شوند اذعان داشت: در پی مصاحبه من با برخی رسانه‌ها درباره اینکه نحوه برگزاری مراسم ماه محرم در هیئت‌های مذهبی کشور چگونه باید باشد، بر این موضوع تأکید داشتم که اساساً فعالیت‌های اجتماعی، فرهنگی و مذهبی هیچ هیئتی نباید تعطیل شده و هیئت باید در کنار برگزاری برنامه‌های مذهبی خدمات اجتماعی را داشته باشد.وی افزود: در ایام آغاز کرونا هیئات مذهبی کشور به تولید ماسک و ضدعفونی کردن اماکن عمومی پرداختند و نسبت به رسیدگی به امور نیازمندان با حضور جدی در رزمایش مواسات و کمک همدلانه حماسه بسیار ارزشمندی را آفریدند و این فعالیت‌های انسان دوستانه باید استمرار یابد و برای ادامه یافتن این جریان عظیم باید هیئات مذهبی فعال باشند.حجت‌الاسلام روح الله حریزاوی اذعان داشت: تأکید ما بر این است که برنامه‌های مذهبی باید با رعایت تمام پروتکل‌های بهداشتی و حتی الامکان در مناطق باز با فاصله‌گذاری با استفاده از ماسک و لوازم بهداشتی برگزار شود.معاون راهبری استان‌ها و ارتباطات سازمان تبلیغات اسلامی با بیان برخی شیطنت‌های رسانه‌ای و تأثیرات آن بیان کرد: این اقدام رسانه‌ها مبنی بر اینکه قسمت هایی از یک جمله را انتخاب کرده و در تیتر خبر انتشار می‌دهند، نشان دهنده شیطنت رسانه ‌ای بوده که هدف آن تأکید بر عدم توجه مردم متدین و مجموعه‌های مذهبی به دستورالعمل های بهداشتی و سلامت جامعه است.حریزاوی به استفاده برخی از عناصر واداده از اینگونه اخبار برای ضربه زدن به دین اشاره و خاطرنشان کرد: دشمن همواره به دنبال ضربه زدن به نظام مقدس جمهوری اسلامی و اعتقادات ملت شریف ایران است لذا باید رسانه‌ها در این مواقع هوشمندانه وارد میدان شوند.امام حسین (ع) کشتی هدایت و نجات جامعه استوی امام حسین (ع) کشتی هدایت و نجات جامعه دانست و گفت: وظایف هیئت‌ها بعنوان دستگاه و تشکیلات حسینی به عزاداری خلاصه نمی‌شود، هیئت محل تجمع مؤمنین برای مبارزه با طواغیت و ساخت جامعه مهدوی است.حریزاوی ادامه داد: هیئت وظیفه تمدن‌سازی و جامعه‌پردازی و اصلاح سبک زندگی جامعه و سررشته داری مواسات و کمک به محرومان و پیشرفت اقتصادی و هر آنچه نظام اسلامی به آن نیاز دارد، را دارد. همچنین تکالیف هیئت تعطیل بردار نیست و موسمی و مربوط به یک ماه و یک مناسبت نیست. دائمی است و هر روزه هست و انشاالله تا پس از ظهور حضرت ولیعصر ادامه داردانتهای پیام/
به گزارش خبرنگار کتاب و ادبیات خبرگزاری فارس، ۱۸ تیر به عنوان روز رسمی ادبیات کودک و نوجوان در کشور اعلام شده است. این روز مقارن با درگذشت مهدی آذر یزدی نویسنده کتاب‌های کودک ونوجوان است.«قصه‌های خوب برای بچه‌های خوب»، قصه‌های تازه از کتاب‌های کهن، گربه‌ ناقلا، مجموعه‌ قصه‌های ساده و تصحیح «مثنوی» مولوی (برای بزرگسالان) از جمله آثار این نویسنده کودک و نوجوان است.به همین بهانه، انتشارات سروش کتاب‌های حوزه کودک و نوجوان خود را در قالب بسته پیشنهادی معرفی می‌کند.در این بسته ذائقه مخاطب کودک و نوجوان در نظر گرفته شده و مجموعه شعر، داستان، ترجمه، رمان، نمایشنامه و  ... با توجه به رده سنی گنجانده شده است. در ادامه این بسته پیشنهادی معرفی می‌شود.لباس پرپری: «لباس پَرپَری» عنوان مجموعه شعری از مریم هاشم‌پور است که با تصویرگری محبوبه کلایی، از سوی انتشارات سروش برای کودکان گروه سنی «ب» منتشر شده است.هاشم‌پور در این اشعار به موضوعات مختلف مرتبط با محیط زیست و طبیعت مانند فصل بهار، شکوفه درختان، آتش سوزی در جنگل، چاله‌های توی باغ، ابر و باد، برف، آدم‌برفی، قاصدک‌های فصل پاییز و پرندگان می‌پردازد و سعی می‌کند علاوه بر سرگرم‌کردن کودکان، آن‌ها را به توجه داشتن به طبیعت، لذت بردن از محیط زیست و نگهداری از آن تشویق کند.دکمه‌های گربه‌ای: کتاب «دکمه‌های گربه‌ای» برای گروه‌های سنی خردسال و کودک است که با تمرکز بر یاددهی روزهای هفته، اندازه‌ها، شمارش اعداد و مهارت‌های زندگی نوشته شده است. حدادی که خبرنگار حوزه کودک است و در این‌ عرصه فعالیت دارد، از طریق آشنایی با حس‌های کودکان و شناخت نیاز والدین در آموزش به کودک دست به تألیف این‌کتاب زده است. کتاب «دکمه‌های گربه‌ای» نوشته تهمینه حدادی با تصویرگری هاله قربانی به‌تازگی توسط انتشارات سروش منتشر و راهی بازار نشر شده است.روباه و دمپایی حصیری: این کتاب در بردارنده سه داستان از داستان‌های فولکلور و عامیانه روسی است که توسط نویسندگان برجسته این کشور نوشته و فریبا صفرپور ترجمه آن را بر عهده داشته است. بز سُم نقره‌ای، ماشا و خرس، روباه و دمپایی حصیری عناوین این کتاب را تشکیل می‌دهند که برای رده سنی ابتدایی منتشر شده است.دلم یه مهمون می‌خواد: کتاب دلم یه مهمون می‌خواد مجموعه اشعار زیبای کودکانه سروده‌ محبوبه صمصام‌شریعت است. اشعاری دلنشین و زیبا که به موضوعات مختلفی می‌پردازند. مثلا محبت و عشق به حیوانات، فصل‌ها و زیبایی‌های هرکدام و .... نگاه محبوبه صمصام‌شریعت در کتاب «دلم یه مهمون می‌خواد» نگاهی سرشار از عشق است و دنیای کودکان را به خوبی شناخته و تصویر کرده است. تصاویر زیبای کتاب نیز یکی دیگر از جنبه‌های مثبت این اثر است.مجموعه ۷ جلدی مهارت‌های زندگی: این کتاب‌ها با نام‌های «دعاهای من»، «رهایی از اضطراب»، «از روزهای مدرسه لذت ببر»، «کودک مهربان»، «حق داری غمگین باشی»، «خدانگهدار خانه قدیمی! سلام خانه جدید» و «عصبانیت آنقدرها هم بد نیست» به قلم مایکلین ماندی که خود مشاوری موفق در اجتماع و مدرسه است، نگاشته شده و نویسنده تلاش کرده با نگاهی تیزبین به گوشه‌ای از اتفاقات زندگی یک کودک ورود پیدا کرده و با زبانی روان و ساده، کودکان را در مواجه با اتفاقات زندگی خود راهنمایی کند.در این کتاب‌ها هر موضوع به چندین بخش تقسیم شده و نویسنده بسیار کوتاه و ساده اجزاء و بخش‌های یک اتفاق را موشکافی کرده و آنها را تک به تک برای کودکان بازگو می‌کند.ته ته ته چاه: داستان ته ته ته چاه به نویسندگی زنده یاد سوسن طاقدیس، نقشه‌ زیرکانه‌ای است که موشی برای فرار از دست یک گرگ و یک روباه گرسنه می‌کشد. گرگ و روباه گرسنه که به دنبال غذا می‌گردند، ناگهان موشی را می‌بینند که از ترسش در رفته است و ... .عروسی، عروسی توی غار بزرگ خرسی: زنده یاد سوسن طاقدیس به عنوان نویسنده، در این اثر به زبان بسیار ساده به کودکان می‌آموزد که به همه محبت و مهربانی کرده و تا جایی که می‌توانند به دیگران کمک کنند. همچنین هماهنگی تصاویر کتاب با سیر قصه باعث شده که کودکان از لحاظ بصری هم بتوانند با داستان همذات پنداری نزدیکی داشته و درک بهتری از محتوای داستان در ذهنشان نقش ببندد.جوجه‌های نه چندان تخس: مجموعه‌داستان «جوجه‌های نه‌چندان تخس» نوشته حسن احمدی ۷ داستان کوتاه از دوران حضور نویسنده کتاب در جبهه‌های دفاع مقدس را شامل می‌شود که به گفته او، جنبه‌های تخیلی را هم با خود دارند تا خواننده امروزی بتواند راحت‌تر با آن‌ها ارتباط برقرار کند. داستان‌های این‌کتاب در سال ۹۲ نوشته شده‌اند.کتاب پیش‌رو ۷ داستان را برای نوجوانان با این‌عناوین شامل می‌شود: جوجه‌های نه‌چندان تخس، یک کار کوچک، به رنگ هیچ، موش‌های سلول، یک میدان پر از مین، به کدام نشانی؟ و تابلو.ما راهزن نیستیم: این‌مجموعه برای مخاطبان نوجوان توسط زهرا اخلاقی نوشته شده است. این‌کتاب یکی از عناوین رضوی داستانی انتشارات سروش است که موضوع آن درباره سفر امام رضا (ع) از مدینه به خراسان است و نویسنده در آن، سفر اجباری امام رضا (ع) را در قالب داستان روایت کرده است. ساختار کلی کتاب، با کمک بصیری شکل گرفته است. راوی داستان «ما راهزن نیستیم» گاهی آفتاب است، گاهی باد و .... انتخاب و جان‌بخشی به اشیا با توجه به زمینه تاریخی اثر و ویژگی‌های امام رضا (ع) انجام شده و نویسنده تلاش کرده از این‌ترفند برای جذابیت بیشتر اثرش استفاده کند.شکار بزرگ شنبه: این نمایشنامه اثری برای کودک و نوجوان است که در شانزدهمین جشنواره بین‌المللی تئاتر کودک و نوجوان در بخش بین‌الملل به عنوان اثر برگزیده انتخاب شده است. این اثر به نویسندگی شهرام کرمی و تصویرگری مهتاب بخشیان در ۳۲ صفحه منتشر شده است.نمایشنامه شکار بزرگ شنبه، روایتی نمایشی از شخصیت پسرکی به نام شنبه است که برای رسیدن به بزرگ‌ترین شکار دنیا سفری را آغاز می‌کند.وای آدم‌ها چقدر خوشحالند: کتاب «وای آدم‌ها چقدر خوشحال‌اند» به نویسندگی لیلا ملت‌دوست یک نوع نگاه فلسفی به دنیا است که علاوه بر گروه سنی ابتدایی که مخاطبان اصلی کتاب هستند، بزرگسالان نیز می‌توانند آن را مطالعه کنند و از زبان قصه به دنیای کودکان ورود کنند. موضوع کتاب نگاه آدم‌ها به دنیا را شامل می‌شود؛ اینکه این نگاه محدود بوده؛ در حالی که دنیایی که ما در آن زندگی می‌کنیم بسیار وسیع است.افسانه‌های صحرا: این کتاب به نویسندگی عبدالصالح پاک از زبان سوم شخص بیان شده و شامل ۱۶ افسانه زیبا از ترکمن صحراست که از زبان حیوانات بیان شده و بعضی حماسی، عاشقانه و بعضی از افسانه‌ها نیز پند و اخلاقیات را در بر می‌گیرد. بخشی از این افسانه‌ها به صورت شفاهی جمع‌آوری شده و برخی نیز در کتاب‌های موجود به زبان ترکمنی توسط نویسنده به فارسی برگردانده شده است. هر یک از افسانه‌های این کتاب، بخشی از فرهنگ و جلوه‌ای از سبک تفکر و نگاه قوم ترکمن ایران به مقوله هستی و زندگی است.  افسانه های صحرا برای رده سنی کودک و نوجوان نوشته شده است.کک به تنور: کک به تنور به نویسندگی محمدرضا سرشار، داستانی از مجموعه کتاب‌های کودکان با سبک کودکانه و برای همین گروه سنی است. هدف از نگارش این داستان، آشنایی با یکی از داستان‌های عامه و افسانه‌ای و آموزش همدردی و دلسوزی برای دیگران است.مجموعه ۵ جلدی نمایشنامه برای کودکان: مجموعه پنج جلدی بچه‌ها بیایید نمایش، شامل نمایشنامه‌هایی کوتاه برای کودکان دختر و پسر گروه سنی «الف » و «ب » است که اجرای آن با وسایل معمولی میسر است و ذوق و خلاقیت کودکان در اجرا به جذابیت نمایش ها می‌افزاید. این نمایشنامه ها به گونه ای نوشته شده اند که کودکان بتوانند پیشنهادهای خود را در اجرای نمایش به کار گیرند.از نکات ارزشمند کتاب حاضر این است که کودکان می‌توانند اجرا را با توجه به شرایط آب و هوایی تغییر دهند و حتی از بازی‌های محلی و بومی منطقه خودشان استفاده کنند و گفت‌وگوها را با حفظ محتوا با زبان یا لهجه محلی اجرا کنند. همچنین برخی از نمایشنامه‌های این مجموعه به صورت قصه نمایش نوشته شده است تا در کلاس‌های قصه گویی از آن‌ها استفاده شود.در ابتدای هر جلد نویسنده نکاتی را به بزرگ‌تر‌ها گوشزد می‌کند تا با عمل به آن‌ها یک نمایش خوب و ارزشمند ارائه دهند. نویسنده در همه ۳۵ نمایش کوتاه این مجموعه سعی کرده است با زبانی ساده کودکان را به اجرای نمایش علاقه‌مند کند. منوچهر اکبرلو نویسندگی این مجموعه را بر عهده داشته است.لازم به ذکر است، نسخه الکترونیک این کتاب‌ها برای سهولت دسترسی مخاطبان در نرم‌افزارهای کتابخوان طاقچه، فراکتاب، کتاب راه و چارخونه عرضه شده است.انتهای پیام/
به گزارش خبرنگار حوزه مسجد و هیأت خبرگزاری فارس، جلسات هفتگی درس اخلاق آیت‌الله جاودان به دلیل افزایش مجدد شیوع ویروس کرونا در قالب فضای مجازی برگزار خواهد شد.براساس این گزارش، با شیوع موج اول ویروس کرونا نیز جلسات هفتگی چهارشنبه‌های این استاد اخلاق در بستر فضای مجازی برگزار می‌شد، اما حدود سه هفته بود که این جلسات با رعایت کامل پروتکل‌های بهداشتی با حضور جمعیت برگزار می‌شد که در نهایت باز هم مجازی خواهد شد.طبق اعلام دفتر آیت‌الله جاودان، جلسه حضوری امشب چهارشنبه ۱۸ تیرماه تعطیل خواهد بود و به صورت مجازی حدود ساعت ۱۹:۳۰ امشب برگزار خواهد شد.روز گذشته مهدی رسولی، مداحی اهل بیت(ع) نیز به دلیل شیوع ویروس کرونا جلسات هفتگی هیأت ثارالله در زنجان را لغو کرد.انتهای پیام/
عماد محمدی یکی از اعضای اجرایی طرح گنج روستا هیأت الرضا (ع) در گفت‌وگو با خبرنگار حوزه مسجد و هیأت خبرگزاری فارس با اشاره به برنامه‌ها و کمک‌رسانی‌های این هیأت در ایام شیوع ویروس کرونا اظهارداشت: شیوع این ویروس منحوس در کشور موجب تحمیل مشکلات عدیده‌ای برای خانواده‌های مختلف شد و بسیاری از خانواده‌ها به دلیل تعطیلی کسب‌وکارها از لحاظ اقتصادی و معیشتی با مشکل مواجه شدند.تشریح تلاش‌های هیأت‌الرضایی‌ها در ایام شیوع کروناوی افزود: هیأت‌الرضایی‌ها علاوه بر برنامه‌هایی همچون ضدعفونی معابر، تولید اقلام بهداشتی همچون گان، شیلد و ماسک و تهیه بسته‌های بهداشتی و همچنین بسته‌های میوه برای خانواده‌های نیازمند، بیماران و کادر درمانی برای کمک‌رسانی به وضعیت معیشتی مردم نیز اقداماتی انجام داد.فیلمی از بسته‌بندی سبدهای ارزاق در تکیه‌گاه آقامرتضی علی (ع) را اینجا مشاهده کنید:طرح «گنج روستا» از کجا کلید خورد؟محمدی گفت: بعد از بحث و تبادل نظر در جلسات مختلف هیأت با حضور حاج رضا هلالی، ابتدا با تهیه بسته‌های معیشتی برای کم‌کردن بار مشکلات خانواده‌ها در اسفندماه با جمع‌آوری کمک‌های مردمی و بانیان خیر قدم برداشتیم اما با نامگذاری سال ۹۹ از سوی مقام معظم رهبری و توصیه‌های ایشان به جهش تولید و سپس کمک‌رسانی به نیازمندان، تصمیم گرفتیم برای اشتغال‌زایی خانواده‌های روستایی، طرح «گنج روستا» را کلید بزنیم.این عضو هیأت الرضا (ع) افزود: طرح گنج روستا متناسب با حال و هوای روستاییان و باهدف ‎توانمندسازی خانواده‌های روستایی با محوریت صنایع و مشاغل زود بازده و بومی به‌منظور رفع مشکل معیشتی آنان به صورت طولانی مدت برنامه‌ریزی شد که در این طرح با بررسی‌های لازم و پروتکل‌های پیش‌بینی‌شده، جوجه چندروزه، مرغ تخم‌گذار و مرغ گوشتی میان خانواده‌ها توزیع شد.فیلمی از اجرای طرح گنج روستا در شب ولادت امام حسن (ع) را اینجا مشاهده کنید:۱۵۰۰ خانواده روستایی با گنج روستا شاغل شدندوی اضافه کرد: در این طرح به هر خانواده حداقل ۸ جوجه چند روزه تحویل می‌شد که این جوجه‌ها از لحاظ بهداشتی و سلامت تأییدیه لازم را اخذ کرده بودند و به هر خانواده نیز در گام اول دانه لازم و توصیه‌های آموزشی و بهداشتی ارائه می‌شد تا کار را برای پرورش جوجه‌ها آغاز کنند.محمدی با بیان اینکه تاکنون به حدود ۱۵۰۰ خانواده نیازمند کمک‌رسانی شده است، گفت: این طرح از مناطق محروم خوزستان و دیگر استان‌های نوار جنوبی کشور آغاز شد و هم‌اکنون به یاسوج رسیده است.ایجاد شغل برای خانواده‌های نیازمند بهتر از بسته‌های معیشت استاین عضو هیأت الرضا (ع) تصریح کرد: طرح گنج روستا مشکل خانواده‌های نیازمند را به صورت دائمی برطرف می‌کند و هم‌اکنون بسیاری از خانواده‌هایی که در ابتدای آغاز طرح، جوجه‌ها را دریافت کردند، حتی به جوجه‌کشی نیز رسیده‌اند و روند تأمین معیشت خانواده سر و شکل مناسبی پیدا کرده‌است.فیلمی از توزیع جوجه‌های چندروزه در یاسوج را اینجا مشاهده کنید:وی افزود: بسیاری از خانواده‌های آبرومند که دارای شغل و منبع درآمد بودند، به واسطه شیوع ویروس کرونا کسب و کار خود را از دست دادند و یا ضررهای بسیار کردند که اجرای این طرح‌ها در روستاها می‌تواند موجب ایجاد یک منبع درآمد دائمی مناسب برای آنان شود تا هم سفره خود را با گوشت مرغ و تخم‌مرغ تأمین کنند و هم برای فروش و کسب درآمد اقدام کنند. اجرای چنین برنامه‌هایی برای اشتغال روستاییان و نیازمندان بهتر از کمک‌رسانی‌های زودگذر است و می‌تواند مشکل آن‌ها را حساب‌شده برطرف کند.محمدی در پایان خاطرنشان کرد: طرح «گنج روستا» برای کمک‌رسانی به خانواده‌های نیازمند ادامه خواهد داشت که در این راستا مردم می‌توانند کمک‌های نقدی خود را به شماره کارت ٦٠٣٧٩٩١١٩٩٥٠٤٢٦١ به نام هیأت‌الرضا واریز کنند.انتهای پیام/
به گزارش خبرنگار قرآن و فعالیت‌های دینی خبرگزاری فارس مرحله شهرستانی چهل و سومین دوره مسابقات سراسری قرآن کریم در تهران از روز گذشته با رقابت بخش خواهران در امامزاده عقیل اسلامشهر آغاز شد.همچنین بخش برادران این رقابت‌ها از امروز در امامزاده عبدالله شهرری آغاز می‌شود.زمان‌بندی مرحله شهرستانیسیدمهدی شرفی مسئول برگزاری مسابقات قرآن استان تهران در گفت‌وگو با فارس از برگزاری این دوره از رقابت‌ها در دو بخش خواهران و برادران خبر داد و گفت: مسابقات خواهران طی ۵ روز و در ۳ نقطه و مسابقات برادران طی ۳ روز در ۲ نقطه برگزار می‌شود.وی ادامه داد: مسابقات خواهران از روز گذشته در امامزاده عقیل (ع) اسلامشهر کار خود را آغاز کرد و امروز در امامزاده صالح  (ع) تجریش پیگیری می‌شود، همچنین رقابت خواهران روزهای ۲۲، ۲۳ و ۲۴ تیرماه در امام زاده حسن (ع) ادامه می‌یابد و به پایان می‌رسد.برگزاری رقابت‌های بانوان در ۳ نقطه و آقایان در ۲ نقطه تهرانشرفی درخصوص مسابقات برادران گفت: این رقابت‌ها از امروز در امامزاده عبدالله شهرری آغاز و روزهای پنجشنبه و جمعه ۱۹ و ۲۰ تیرماه در امامزاده روح الله حسنی (ع) واقع در میدان امام خمینی (ره) تهران پیگیری می‌شود.مسئول برگزاری مسابقات قرآن تهران از برگزاری رقابت‌ها در ۸ رشته خبر داد و گفت: این مسابقات در رشته‌های حفظ پنج جزء، حفظ ۱۰ جزء،‌ حفظ ۲۰ جزء و حفظ کل قرآن، تلاوت ترتیل، تلاوت تحقیق، اذان و هم‌آوایی برگزار می‌شود که رشته اذان در بخش خواهران برگزار نخواهد شد.وی درخصوص ادغام این رقابت‌ها در برخی شهرستان‌ها گفت: امسال تعداد ثبت‌نام‌ها در برخی نقاط به حد نصاب نرسید از این رو نتوانستیم مسابقات را دربخش برخی مناطق به صورت مستقل برگزار کنیم و در این راستا بعضی از رقابت‌ها در هم ادغام شدند.برگزاری مسابقات با رعایت پروتکل‌های بهداشتیشرفی از برگزاری رقابت‌ها با رعایت پروتکل‌های بهداشتی و فاصله‌گذاری اجتماعی خبر داد و گفت: برنامه‌ریزی به گونه‌ای است که در محل‌های برگزاری مسابقات، محل استقرار مردم جانمایی شده و مطابق با رعایت موضوع فاصله‌گذاری اجتماعی می‌توانند از مسابقات استفاده کنند، البته در این زمینه اگر بیش از ظرفیت محل برگزاری مراجعه کننده داشته باشیم از پذیرش آنها معذوریم همچنین ورود علاقه‌مندان به محل برگزاری مسابقات بدون ماسک امکان‌پذیر نیست و برای تسهیل مردم کسانی که ماسک نداشته باشند در اختیارشان قرار می‌دهیم.شرفی در پاسخ به سؤالی مبنی بر گلایه برخی شرکت‌کنندگان به دلیل عدم تمدید مهلت ثبت‌نام در مسابقات امسال گفت: زمان ثبت‌نام امسال حدود ۴۲ روز بوده و طی این ۴۲ روز علاقه‌مندان فرصت کافی برای نام‌نویسی را در اختیار داشتند. جالب است بدانید در حدود یک ماه از زمان ثبت‌نام سه هزار نفر نام‌نویسی کرده‌اند و حدود ۲۰ هزار نفر طی سه روز آخر اقدام به نام‌نویسی کرده‌اند.عدم تمدید مهلت نام‌نویسی اقدام درستی بودوی ادامه داد: به نظر من این اقدام رئیس مرکز امور قرآنی سازمان اوقاف مبنی بر عدم تمدید زمان ثبت‌نام اقدام درست بود زیرا اهالی قرآن باید در موضوع نظم الگو باشند. متأسفانه سال‌های گذشته راهی زمان ثبت‌نام ۵ ماه طول می‌کشید که این اتفاق درستی نبود حتی برخی شرکت‌کنندگان در شأن خود نمی‌دیدند که ثبت‌نام کنند و روز مسابقه در صحن مسابقات حضور پیدا می‌کردند و انتظار داشتند به صورت دستی آنها را نام‌نویسی کنیم. این اتفاق امسال با تدبیر رئیس مرکز امور قرآنی سازمان اوقاف جلوگیری شد و به نظر من اقدام درستی بود و امیدوارم سال‌های آینده شاهد نظم بیشتر شرکت‌کنندگان در نام‌نویسی و حضور در مسابقات باشیم.صدور کارنامه در مرحله شهرستانیمسئول برگزاری مسابقات قرآن استان تهران از صدور کارنامه برای شرکت‌کنندگان در مرحله شهرستانی خبر داد و گفت: تا پیش از این در مرحله شهرستانی برای شرکت‌کنندگان کارنامه صادر نمی‌شد و امسال برای اولین‌بار این اتفاق رخ می‌دهد.انتهای پیام/
به گزارش خبرنگار کتاب و ادبیات خبرگزاری فارس، ۱۸ تیر به عنوان روز رسمی ادبیات کودک و نوجوان در کشور اعلام شده است. روزی که مقارن با روز درگذشت مهدی آذریزدی، نویسنده و بازنویس خوب کشورمان در سال ۱۳۸۸ است.مرحوم مهدی آذریزدی، نویسنده کشورمان، ۱۸ تیرماه سال ۸۸ در ۸۸ سالگی در بیمارستان آتیه‌ تهران دار فانی را وداع گفت و در حسینیه‌ خرمشاه یزد در نزدیکی محل زندگی‌اش به خاک سپرده شد، اما همچنان کتاب‌های او پرمخاطب هستند.بر اساس این گزارش، به مناسبت روز ادبیات کودک و نوجوان نگاهی به آمار فعالیت‌ کتابخانه‌های عمومی در بخش کودک و نوجوان و میزان امانت کتاب‌ها در کل کشور داریم.* بیش از ۷۸ درصد کتابخانه‌های کل کشور دارای بخش‌های کودک مستقل هستندبر اساس این گزارش، تقریبا همه ۲۵۴۸ باب کتابخانه نهادی فعال، دارای بخش کودک هستند. در این کتابخانه‌ها فضاهای ویژه کودکان در کنار سایر بخش‌های کتابخانه‌ای پیش بینی شده است.بیش از ۷۸ درصد کتابخانه‌های کل کشور (تعداد ۱۹۹۱ باب کتابخانه) دارای بخش‌های کودک مستقل هستند.۸ باب از کتابخانه‌های فوق صرفاً ویژه کودکان بوده و تمام خدمات و فعالیت‌های آنها برای کودکان و نوجوانان برنامه‌ریزی و ارائه می‌شود. این کتابخانه‌ها در استان‌های خراسان رضوی، فارس، گلستان، گیلان، لرستان و همدان واقع شده‌اند. در ۲۲ درصد باقیمانده از کتابخانه‌ها ( ۵۵۴ باب) بخش‌های کودک به صورت کنار مجموعه فعال است.* خدمات بخش کودکدر بخش کودک کتابخانه‌ها امکان بازی، سرگرمی، مطالعه در محل و امانت کتاب فراهم شده است. همچنین فعالیت‌های فرهنگی از جمله برگزاری کلاس های آموزشی ویژه کودکان و والدین، جلسات جمع خوانی، شعرخوانی، نویسندگی، قصه‌گویی، نقاشی، کاردستی و ... در کتابخانه‌های عمومی برنامه‌ریزی‌شده و به شکل مستمر در حال اجرا است.* بیش از ۶۰ درصد اعضای کتابخانه‌های عمومی زیر پوشش نهاد کتابخانه‌های عمومی، کودک و نوجوان‌انددر حال حاضر بیش از ۶۰ درصد اعضای کتابخانه‌های عمومی تحت پوشش نهاد کتابخانه‌های عمومی را کودکان و نوجوان تشکیل می‌دهند. خردسالان و کودکان در سه رده سنی الف، ب و ج (پیش‌دبستانی تا پنجم ابتدایی) مخاطبان و کاربران بخش کودک و رده‌های سنی ۱۲ تا ۱۸ سال کاربران بخش نوجوان کتابخانه‌ها هستند.* سهم کتاب کودک از امانت کتابخانه‌ها ۸۲ درصد استبیش از ۸۲ درصد میزان امانت کتاب در کتابخانه‌های کل کشور ویژه کتب کودک و نوجوان است؛ به طوری که امانت کتاب‌ها در بخش‌های کودک و نوجوان کتابخانه‌ها در دوره زمانی یکساله ۱۳۹۸ بالغ بر ۲۳ میلیون نسخه کتاب بوده است.از جمله کتاب‌های پرمخاطب در حوزه کودک و نوجوان که بیشترین میزان امانت را در کتابخانه‌های عمومی به خود اختصاص داده‌اند می‌توان به موارد ذیل اشاره کرد:* «تعطیلات زورکی»، نویسنده و تصویرگر جف کینی، انتشارات پیدایش و امیرکبیر* «قصه‌های من و بابام» قصه‌ و ن‍ق‍اش‍ی‌ از اری‍ش‌ ازر، انتشارات فاطمی* «قصه‌های خوب برای بچه‌های خوب»، نویسنده مهدی آذریزدی، انتشارات امیرکبیر، کتاب‌های شکوفه* «10 قصه از امام رضا‌ علیه‌السلام برای بچه‌ها»، به روایت مژگان شیخی، انتشارات قدیانی، کتابهای بنفشه* «با چوپی بیاموزیم قصه‌های چوپی»، نویسنده و تصویرگر تیری کورتن، انتشارات مهاجر* «ماجراهای پی‌پر فسقلی»، بر اساس کتابی از [انتشارات] لرنز، انتشارات ذکر، کتاب های قاصدک*‌«گربه چکمه‌پوش و هفت داستان دیگر»، نویسنده ژاکوب، ویلهلم گریم، شارل پرو،انتشارات محراب قلم* «علی کوچیکه»، شعر: فریبرز لرستانی، انتشارات خانه ادبیات* «ماجراهای الاغک، عروسک من» ،سراینده شکوه قاسم‌نیا، انتشارات غنچه* «قصه‌های فی‌فی و باغ گل کوچولوها»، نویسنده کیت چمپن، انتشارات ذکر، کتاب‌های قاصدک* «ق‍ص‍ه‌ه‍ای‌ ش‍اه‍ن‍ام‍ه‌» ب‍ه‌ روای‍ت‌ آت‍وس‍ا ص‍ال‍ح‍ی‌، انتشارات ‏‫ اف‍ق ‌* «آشنایی با قرآن کریم برای نوجوانان»، شرح و ترجمه فرزانه زنبقی، انتشارات لک‌لک* ‌«بگو ما هم بخندیم»، نویسنده شهرام شفیعی، انتشارات پیدایش* «دستورات رودریک»، نویسنده جف کینی، انتشارات پیدایش* «موی دماغ»، نویسنده جف کینی، انتشارات پیدایشآمار گویای آن است که در میان سه کتاب نخست، اثر مهدی آذریزدی همچنان می‌درخشد و در واقع هنوز هم مخاطب خود را دارد.انتهای پیام/
خبرگزاری فارس- گروه قرآن و فعالیت‌های دینی: امام رضا (ع) می‌فرمایند: «لا تَطلُبُوا الهُدی فی غَیرِالقُرآنِ فَتَضِلّوا» هدایت را جز از قرآن مجویید که گمراه خواهید شد. (امالی صدوق /۴۳۸)در ادامه تلاوت ترتیل صفحه ۴۱۴ قرآن شامل آیات ۲۹ تا ۳۴ سوره مبارکه لقمان باصدای مرحوم تقدیم می‌شود.انتهای پیام/
به گزارش گروه بین‌الملل خبرگزاری فارس، رسانه‌های آمریکا روز سه‌شنبه به انتشار برخی از بخش‌های مهم کتابی افشاگرانه علیه خانواده «دونالد ترامپ»، رئیس‌جمهور آمریکا که توسط یکی از برادرزداه‌های او نوشته شده پرداخته‌اند.«مری ترامپ»، دختر «فِرِدی ترامپ» برادر بزرگتر و متوفی دونالد ترامپ، قرار است هفته آینده این کتاب را منتشر کند. او که روان‌شناس بالینی است و تألیفاتی در این حوزه دارد گفته قصد دارد در این کتاب به شرح این بپردازد که چگونه سال‌ها تاریکی، کژکاری و شقاوت‌ها عمویش را به سیاستمداری آن چنان خطرناک تبدیل کرده که اکنون تهدیدی علیه بهداشت، امنیت و ثبات دنیا به شمار می‌رود.روزنامه نیویورک‌تایمز نوشته مری ترامپ در این کتاب تلاش کرده توضیح دهد چگونه موقعیت ترامپ در یکی از مشهورترین و ثروتمندترین امپراطوری‌های مستغلات نیویورک موجب شکل‌گیری «رفتارهای تحریف‌شده» در رئیس‌جمهور کنونی آمریکا شد.منظور مری ترامپ از عبارت «تحریف‌شده»- آن‌طور که خودش توضیح داده- «تعریف دیگران بر حسب پول» و «روی آوردن به تقلب به عنوان یک سبک زندگی» است.مری ترامپ ۵۵ ساله نخستین عضو خانواده ترامپ است که با نوشتن کتابی درباره اسرار این خانواده از آنها فاصله گرفته است. از ماه گذشته میلادی، خانواده ترامپ به رهبری یکی از برادران کوچک‌تر دونالد ترامپ تلاش‌هایی را برای جلوگیری از انتشار این کتاب آغاز کرده‌اند.مهم‌ترین بخش‌های این کتاب در زیر آمده‌اند:تقلب در امتحان ورودی کالجمری ترامپ نوشته هنگامی که ترامپ دانش‌آموز دبیرستان بوده به کسی پول داده تا در آزمون ورودی کالج شرکت کند. او همچنین نوشته نمره بالایی که این فرد کسب کرد به دونالد ترامپ کمک کرد بتواند به عنوان دانشجوی مقطع کارشناسی وارد دانشگاه مطرح پنسیلوانیا شود.ترامپ اغلب با لحنی غرورآمیز از دانشگاهی که در آن درس خوانده سخن گفته و بارها خودش را فردی  نابغه توصیف کرده است.اعزام برادری تنها به بیمارستانیک مسئله معروف درباره خانواده ترامپ این است که فرزند ارشد «فرد ترامپ» (پدر دونالد ترامپ) که به او «فِرِدی» می‌گفتند در حکم «جوجه اردک زشت» خانواده بود.«فردی ترامپ» (پدر نویسنده کتاب جدید) مردی خوش‌تیپ و خوش‌سر و زبان بود که زیاد مشروب می‌خورد. او بعد از پشت سرگذاشتن تجارب سخت کار کردن برای پدرش، شغلش در مستغلات را رها کرد و دنبال آرزویش برای خلبان شدن رفت.دونالد ترامپ همیشه گفته خروج برادر بزرگترش از شغل پدری فضا را برای ورود او به کسب و کار خانوادگی و موق شدن باز کرد. او در مصاحبه‌ای سال ۲۰۱۶ با روزنامه نیویورک‌تایمز گفت: «برای من اوضاع خوب پیش رفت. برای فردی ماجرا خوب پیش نرفت.»مری ترامپ در کتابش نوشته پدر دونالد ترامپ رفتار بی‌رحمانه‌ای با کسی که گمان می‌رفت آبروی خانوادگی را به باد می‌دهد داشت و یک بار جلوی گروهی از کارمندان سر فردی فریاد زد: «دونالد ۱۰ برابر تو می‌ارزد.»«فردی ترامپ» سال ۱۹۸۱، هنگامی که ۴۲ سال سن داشت بر اثر حمله قلبی ناشی از مصرف الکل فوت کرد. مری ترامپ در کتابش نوشته که خانواده‌اش آن شب «فردی» را تنها روانه بیمارستان کرده‌اند و کسی همراه او نرفته است. او نوشته دونالد ترامپ آن شب به اتاقش رفت تا فیلم تماشا کند.خواهر ترامپ: دونالد دلقک استزمانی که دونالد ترامپ کارزارش را برای انتخابات ریاست‌جمهوری آغاز کرد خواهرش، «ماریان ترامپ باری» که یک قاضی بازنشسته فدرال است به اینکه او برای ریاست‌جمهوری مناسب باشد شک داشت.مری ترامپ به نقل از عمه‌اش «ماریان ترامپ» نوشته است: «او دلقک است. این اتفاق نخواهد افتاد.»مطابق این روایت، خواهر ترامپ به ویژه از اینکه مسیحی‌های انجیلی از برادرش حمایت می‌کنند شگفت‌زده بوده. او به نقل از عمه‌اش نوشته است: «تنها وقتی که دونالد به کلیسا رفته وقتی بود که آنجا دوربین وجود داشت. حیرت‌آور است. از همین می‌شود همه‌چیز را درباره حامیانش فهمید. او به هیچ اصلی پایبند نیست. هیچ اصلی!»دونالد ترامپ خودشیفتهمری ترامپ به عنوان یک روان‌شناسی بالینی نوشته که عمویش واجد تمامی ۹ ملاک تشخیصی برای اختلال شخصیت خودشیفته است. با این حال، او نوشته که این برچسب هم دربرگیرنده تمام مشکلات روان‌شناختی او نیست.او می‌نویسد: «واقعیت این است که مشکلات آسیب‌شناختی دونالد آنقدر پیچیده و رفتارهایش آنقدر غیرقابل توضیح هستند که رسیدن به یک تشخیص دقیق و جامع مستلزم گرفتن مجموعه کاملی از تست‌های روان‌شناسی و عصب‌شناختی است که او هیچ‌گاه آنها را نخواهد پذیرفت.»جدال دادگاهی برای انتشار کتابپیشتر «رابرت ترامپ»، برادر کوچک رئیس‌جمهور آمریکا با تنظیم شکوائیه‌ای خواستار جلوگیری از انتشار این کتاب شده بود.روی جلد کتابی که «مری ترامپ» تألیف کرده نوشته شده است:  «خانواده من چگونه خطرناک‌ترین مرد دنیا را به وجود آورد؟»«پیتر کلی»، قاضی منطقه «کوئینز» شکایت تنظیم‌شده توسط رابرت ترامپ را رد کرده و انتشار این کتاب را بلامانع دانسته است.رابرت ترامپ ادعا کرده بود انتشار این کتاب نقض توافقنامه‌ای محسوب می‌شود که برادرزاده‌اش «مری» سال ۲۰۰۱ آن را امضا کرده و به موجب آن متعهد به عدم افشای اطلاعات شده است.پیتر کلی گفت که مسئله‌ای که موضوع توافق سال ۲۰۰۱ بوده مختومه شده و بنابراین، دعوی مربوط به این کتاب هم موضوعیت ندارد و قابل تعقیب قضایی در دادگاه نیست.وکیل مری ترامپ در بیانیه‌ای گفت: «دادگاه به درستی گفته که از صلاحیت لازم برای اجابت درخواست بی‌اساس خانواده ترامپ جهت جلوگیری از انتشار کتابی با این اهمیت برخوردار نیست.»دونالد ترامپ در مصاحبه‌ای با آکسیوس گفته که برادرزاده‌اش مجاز به نوشتن این کتاب نبوده است. او گفت: «او اجازه نوشتن کتاب ندارد. می‌دانید وقتی با او و برادرش که رابطه خوبی با او دارم، سازش کردیم [نباید کتاب بنویسد]و او قرارداد عدم افشای اطلاعات امضا کرده است.»یک قاضی ایالت نیوجرسی حکمی برای توقف  انتشار این کتاب افشاگرانه صادر کرد، اما وکیل مری ترامپ به نشریه دیلی بیست گفت که حکم دادگاه موقت است. او گفت که بلافاصله تقاضای تجدید نظر خواهد کرد.روزنامه نیویورک‌تایمز نوشته پس از همه این کش و قوس‌ها بر سر انتشار این کتاب، ناشر آن گفته که این کتاب هفته آینده روز ۱۴ جولای منتشر خواهد شد.این کتاب در شرایطی منتشر می‌شود که ترامپ در فاصله چند ماه مانده به انتخابات در نظرسنجی‌ها از رقیبش «جو بایدن» عقب است.علاوه بر این، «جان بولتون»، مشاور امنیت ملی سابق آمریکا به تازگی کتابی منتشر کرده و روایت‌هایی درباره نحوه تصمیم‌گیری ترامپ در کاخ سفید مطرح کرده است.انتهای پیام/
به گزارش خبرنگار کتاب و ادبیات خبرگزاری فارس، انتشارات شهید کاظمی با همکاری انتشارات جمال به مناسبت روز ادبیات کودک و نوجوان اقدام به برگزاری مسابقه و ارائه بسته پیشنهادی کتاب کودک با عنوان «کبوترانه» ویژه رده سنی۶ تا ۱۲ سال کرده است.در این بسته سه مجموعه کتاب با موضوعات مختلف خداشناسی، توحید مفضل، شگفتی‌های آفرینش و همچنین اهل بیت (ع) انتخاب شده است که با رویکرد تربیتی برای سنین ۶ تا ۱۲ سال مناسب است. این بسته که همراه با مسابقه مجازی است با تخفیف ویژه و ارسال رایگان به سراسر کشور عرضه می‌‌شود.* مجموعه ده جلدی «به من بگو خدا کیست؟» با موضوع خدا شناسی برای کودکان* «اشک»؛ حاوی دو کتاب شعر حضرت علی (ع) و حضرت زهرا (س) از سید حمید رضا برقعی و یک کتاب کودک دفاع مقدس از شهدای غواص* مجموعه ۸ جلدی «دیدنی‌های خدا»؛ شگفتی‌های آفرینش و توحید مفضل «به من بگو خدا کیست؟»؛ به فرزند شما تصویر نسبتا کاملی از موضوع خداشناسی می‌دهد، موضوعات این مجموعه به گونه‌ای انتخاب شده است که اصلی‌ترین پایه‌های شناخت خدا را در جان پاک کودکان می‌نشاند.ایمان به خدا مهم‌ترین پیام همه پیامبران و اثر گذارترین عقیده بر روح و روان و رفتار و کردار آدمی است. مجموعه «به من بگو خدا کیست ؟» برای آشنا ساختن کودکان با این موضوع مهم اعتقادی نگاشته شده است. این مجموعه با ارائه یک دوره خداشناسی متناسب با ذهن و ظرفیت کودک به تقویت تربیت دینی می‌پردازد و بر دریافت‌های توحیدی و فطری او که هنوز با شبهه‌ها و اندیشه‌های ناپاک آلوده نگشته است تاکید می‌کند.دیدنی‌های خدا؛ یکی از بهترین راه‌های آشنا کردن کودکان با خدا، توجّه دادن آنان به شگفتی‌های آفرینش است. مجموعه «دیدنی‌های خدا» متنی بر گرفته از «کتاب توحید مُفَضَّل» است. « توحید مفضّل» حدیثی منسوب به امام صادق (ع) است حضرت صادق (ع) در این گفتار مفصّل، با دقت در شگفتی‌های آفرینش، به عظمت خدا استدلال می‌کند. از آن‌جا که راوی این حدیث، مفضّل ـ شاگرد امام صادق ـ بوده است، این گفتار به توحید مفضّل شهرت یافته است. این مجموعه؛ کتابی تربیتی، اعتقادی و ادبی است که در آن غنای محتوا با تصاویر زیبا و اشعار خواندنی ترکیب شده و از آمیختگی هنر، ادبیّات، تفکّر و تربیت، مجموعه‌ای ممتاز را فراهم کرده است.همیشه قصه‌ها از یکی بود یکی نبود شروع نمی‌شود، گاهی قصه‌ها همان صدای لالایی مادرانه‌ای است که در هنگامه شب می‌پیچد و گاهی آوازی کودکانه که در طلوع صبح میزبان خورشید خانم می‌شود فرقی ندارد قصه از کجا آغاز شود، اینجا کلاغ‌ها هیچ وقت به خانه نمی‌رسند تا سبد قصه بچه‌ها خالی نماند. این بار می‌خواهیم با معرفی یک بسته کتاب خوب کودک سبد بچه‌ها را پر کنیم.انتشارات شهید کاظمی با همکاری انتشارات جمال به مناسبت روز ادبیات کودک و نوجوان اقدام به برگزاری مسابقه و بسته پیشنهادی کتاب کودک تحت عنوان «کبوترانه» ویژه رده سنی۶ تا ۱۲ سال کرده است. این بسته که همراه با مسابقه مجازی همراه است با تخفیف ویژه و ارسال رایگان به سراسر کشور عرضه می‌‌شود.انتهای پیام/
به گزارش خبرنگار قرآن و فعالیت‌های دینی خبرگزاری فارس مرحله شهرستانی چهل‌وسومین دوره مسابقات سراسری قرآن کریم در تهران با رقابت بخش خواهران از امروز در امامزاده عقیل (ع) اسلامشهر آغاز شد.مسابقات برادران هم فردا در امامزاده عبدالله شهرری آغاز می‌شود. همچنین این رقابت‌ها در بخش بانوان فردا در امامزاده صالح (ع) تجریش پی‌گیری می‌شود.مسابقات امسال با رعایت نکات بهداشتی و فاصله‌گذاری اجتماعی  با حضور شرکت‌کنندگان مختلف آغاز شده و عموم مردم می‌توانند به اندازه ظرفیت تعیین‌شده و طبق جانمایی در محل مسابقات حضور پیدا کنند.این مسابقات در رشته‌های حفظ پنج جزء، حفظ ۱۰ جزء،‌ حفظ ۲۰ جزء و حفظ کل قرآن، تلاوت ترتیل، تلاوت تحقیق، اذان و هم‌آوایی برگزار می‌شود، البته رشته اذان برای خواهران برگزار نمی‌شود.در این رقابت‌ها شرکت‌کنندگانی از تهران، شهریار، شهرقدس، اسلامشهر، رباط‌کریم، بهارستان، شهرری، پاکدشت، ورامین و پیشوا رقابت خواهند داشت.در بخش خواهران این دوره از مسابقات در رشته صحت حفظ خانم تقی‌زاده، رشته وقف وابتدا خانم خان‌بابا ، رشته صوت خانم جعفرزاده و رشته تجوید خانم کاتب قضاوت می‌کنند.انتهای پیام/
به گزارش خبرنگار حوزه مسجد و هیأت خبرگزاری فارس، براساس آگهی منتشر شده در روزنامه ۱۵ تیرماه ۹۹ کیهان، سازمان بهشت زهرا (بزرگ‌ترین قبرستان ایران واقع در جنوب تهران)، مداحی، تلقین متوفی، سیستم صوتی (اکو) سر مزار و چادر، صندلی و میز را به مناقصه گذاشته است.نهادهای مرتبط با مداحی کجای این مناقصه هستند؟برگزاری این مناقصه هر ساله از سوی سازمان بهشت زهرا برگزار می‌شود که با حاشیه‌هایی نیز مواجه است. بسیاری از افراد در جامعه مداحی کشور معتقدند باید سازمان‌های متولی امر مداحی مانند جامعه صنفی آن‌ها (کانون مداحان کشور) و یا نهاد نظارتی مانند سازمان تبلیغات اسلامی وارد عرصه شوند و در این حوزه فعالیت کنند. بسیاری نیز از روند برگزاری این مناقصه‌ها شکایت دارند و معتقدند شرکت‌های مرتبط با سازمان بهشت زهرا در مناقصه‌های مختلف این سازمان پیروز می‌شوند.براساس پیگیری‌‌های خبرنگار فارس، بعضی از شرکت‌های پذیرفته شده در مناقصه‌های بهشت زهرا با این مجموعه ارتباط دارند که مشخصاً بسیاری از بازنشستگان این سازمان، شرکت تأسیس کرده و در مناقصه‌های مختلف شرکت می‌کنند و عمدتاً نیز پذیرفته می‌شوند.نظارتی بر کار مداحان در بهشت زهرا وجود دارد؟موضوع ارائه خدمات انجام امور مداحی و تلقین متوفی، سیستم صوتی و اجاره دادن صندلی و میز و ملزومات در بهشت زهرا، آن‌قدر مهم هست که درباره‌اش در شبکه‌های اجتماعی و فضای مجازی بحث‌های گوناگونی شکل بگیرد، اما آن‌چه از بازتاب‌ها مهم‌تر است، آموزش‌هایی است که فعالان این عرصه، به خصوص مداحان و تلقین‌خوانان سر مزار باید آن را بدانند.مداحی در بهشت زهرا با مرثیه‌خوانی در ختم و هیأت متفاوت است. در مجموع، مدت زمانی که یک مداح باید در این مراسم بخواند کمتر از نیم ساعت است که طی آن باید ضمن عرض تسلیت به صاحبان عزا، روضه‌خوانی هم داشته باشد. صحیح خواندن تلقین بالای سر اموات نیز بسیار با اهمیت است که لزوم نظارت و آموزش را بیش از پیش می‌کند.نحوه تعامل کانون مداحان با سازمان بهشت زهرامصطفی خورسندی، رییس کانون مداحان و شعرای آئینی کشور و مدیرعامل خانه مداحان اهل بیت (ع) در گفت‌وگو با خبرنگار مسجد و هیأت فارس با اشاره به نحوه تعامل این نهاد با سازمان بهشت زهرا اظهار داشت: سازمان بهشت زهرا نهاد مستقلی است و در خصوص عملکردهایش برای برگزاری مناقصه ما دخالتی نداریم. اگر در جایی و موضوعی نیاز به کمک داشته باشند، در خدمت خواهیم بود.وی در پاسخ به این سوال که برای مداحان حاضر در این مراسم‌ها آموزش برگزار می‌شود یا خیر، گفت: برای سال جاری بنا داریم جلسه‌ای با مدیرعامل سازمان بهشت زهرا برگزار کنیم که در خصوص نحوه برگزاری دوره‌های آموزشی تعامل خواهد شد.براساس این گزارش، سعید خال مدیرعامل سازمان بهشت زهرا بناست طی هفته آینده ضمن حضور در خبرگزاری فارس درباره موضوعات مختلف سازمانش با خبرنگاران این رسانه گفت‌وگو داشته باشد. بنابراین، پاسخ‌های وی به سوالات خبرنگار حوزه مسجد و هیأت به هفته آینده موکول شده است.انتهای پیام/
به گزارش خبرنگار حوزه مسجد و هیأت خبرگزاری فارس، هیأت ثارالله زنجان با انتشار اطلاعیه‌ای اعلام کرد به دلیل شیوع ویروس کرونا جلسات این هیأت تا اطلاع ثانوی برگزار نخواهد شد.در این اطلاعیه آمده است: محضر مردم شریف و همه عزیزانی که در روضه‌های هفتگی هیأت ثارالله رهروان امام شهدا زنجان حضور بهم می‌رساندند، اعلام می‌داریم که با توجه به شیوع فراوان ویروس کرونا و اعلام محدودیت‌های جدید جهت جلوگیری از انتقال زنجیره‌ای که اهتمام همگانی را می‌طلبد تا با غلبه بر این ویروس صحت و سلامتی را به ارمغان آوریم و با توجه به اعلام وضعیت قرمز ستاد مبارزه با ویروس کرونا در شهرستان زنجان، مراسمات هیأت ثارالله زنجان تا اطلاع ثانوی برگزار نمی‌شود تا وضعیت به حالت مطلوب برگردد.انتهای پیام/
به گزارش خبرنگار کتاب و ادبیات خبرگزاری فارس، نمایشگاه کتاب مجازی انتشارات سوره مهر با عنوان «انتهای راهرو ۲۷» به نشانی 27.sooremehr.ir از تاریخ ۲۵ خرداد تا ۲۵ تیر به مدت یک ماه راه‌اندازی شد. در این نمایشگاه ۲۰۰۰ عنوان کتاب در قالب نسخه مکتوب، الکترونیک و صوتی به مخاطبان عرضه می‌شود.بر اساس این گزارش، در ابتدای مسیر، تاریخ برپایی این غرفه مجازی تا ۸ تیر اعلام شد، اما استقبال و غیبت نمایشگاه کتاب، مسئولان این انتشارات را بر آن داشت تا همچنان غرفه را فعال نگه دارند.* استقبال شهرستانی‌ها از «انتهای راهرو ۲۷»تا به امروز (زمان تحریر این گزارش) استقبال خوبی همچنان از سوی علاقه‌مندان به کتاب از غرفه مجازی شده است، آمار نشان می‌دهد مخاطبانی که هرساله از غرفه سوره مهر در نمایشگاه کتاب تهران خرید می‌کردند بیش از ۹۰ درصد از تهران و حومه آن بودند و فقط حدود ۱۰ درصد از سایر نقاط کشور این فرصت را داشتند که کتاب‌های خود را در نمایشگاه تهیه کنند. ولی در این نمایشگاه مجازی نزدیک به ۵۰ درصد مخاطبان از شهرهای غیر از تهران بوده‌اند.    در غیبت نمایشگاه کتاب استقبال خوب شهرستانی‌ها و مخاطبان از سایر استان‌ها نشان می‌دهد سایر ناشران هم می‌توانند چنین فضایی را مهیا کنند تا علاقه‌مندان به کتاب در سایر استان‌ها نیز از آثار به خصوص تازه‌های نشر آنها بهره‌مند شوند.* التیامی بر درد کرونا/ بدنه نشر و نگاه متفاوت به فضای مجازیاما نکته قابل تامل اینجاست که هنوز همه مخاطبان نمایشگاه کتاب از فضای مجازی برای تهیه کتاب استفاده نمی‌کنند، برخی یا به فضای مجازی اعتماد ندارند و یا حتی امکانات استفاده از آن را ندارند در حالی که وجود چنین فضایی برای مخاطبان ثمربخش است.این گزارش اضافه می‌کند، در شرایطی که بسیاری ناشران در ایام کرونا آسیب دیده‌اند و یا حتی برخی از سکون در فعالیت‌ها گلایه می‌کنند، شاید تدبیر برپای نمایشگاه کتاب مجازی بتواند تا حدودی از رخوت بازار و آسیب‌پذیری ناشران کم کند، اما برخی این نمایشگاه را دارای بار و هزینه بسیار می‌دانند. آیا واقعا اینگونه است؟* هزینه ـ فایده یک نمایشگاه کتاب در فضای مجازیموضوع هزینه‌ها را با «امین نادری مدیر الکترونیک انتشارات سوره مهر» مطرح کردیم. او درباره هزینه برپایی نمایشگاه مجازی سوره مهر می‌گوید: هزینه برپایی غرفه مجازی بالاست. از سوی دیگر هزینه پشتیبانی هم زیاد است، اما باید توجه داشت که بخش مهمی از فعالیت سوره مهر تا پیش از کرونا در فضای مجازی وجود داشت و امکانات زیرساختی مهیا بود. ما سرویس‌های نرم‌افزاری را داشتیم و تنها برپایی «تور مجازی» به فعالیت‌ها افزوده شد. بنابراین هزینه‌ها برای ما کاهشی بود.نادری در پاسخ به این سوال که آیا تیم بازرگانی و فروش سوره مهر پیش‌بینی این استقبال از نمایشگاهی در فضای مجازی را داشت، گفت: هرچند پیش بینی‌هایی شده بود، اما استقبال چند برابر تصور بود. در زمینه تبلیغات محدودیت داشتیم؛ چرا که برد تبلیغاتی یک ناشر محدود است، اما تمام تلاشمان را کردیم؛ ضمن اینکه نگاهی به هزینه‌ها داشتیم و با توجه به اینکه طراحی و توسعه هزینه چندانی برای ما نداشت، با توجه به همکارانی که طی این سال‌ها امور را در این بخش پیگیر بودند، کار را پیش بردیم و توانستیم سایت را فعال کنیم.* متوسط تعداد کتاب در هر سفارش نسبت به نمایشگاه فیزیکی کتاب رشد داشته استسخنان این مدیر بخش الکترونیک نشان می‌دهد اگر ناشران طی سال‌های گذشته زیرساخت‌هایشان را آماده کرده بودند در شرایط اورژانسی کنونی و حتی ایام نوروز می‌توانستند کمی از ضرر خود را جبران کنند.سوی دیگر این ماجرا اما مخاطبان هستند. اگر از این منظر هم نگاهی داشته باشیم، آمار گویای آن است که مخاطبان هم از برگزاری این نمایشگاه رضایت دارند. بر اساس آمار «متوسط تعداد کتاب در هر سفارش نسبت به نمایشگاه فیزیکی کتاب» رشد داشته است. در نمایشگاه کتاب فیزیکی یک و نیم کتاب در هر سفارش ارائه می‌شد، اما در نمایشگاه فیزیکی این رقم به ۴ کتاب رسیده است.* بانوان در صدر مراجعه به نمایشگاه مجازی کتاببازهم بر مبنای آمار، بیش‌ترین اقبال از سوی بانوان صورت گرفته است. ۶۵ درصد مراجعه‌کنندگان به این نمایشگاه مجازی را زنان و ۳۵ درصد را مردان تشکیل می‌دهند.هرچند نمی‌توان قیاسی میان نمایشگاه کتاب فیزیکی و مجازی داشت؛ چرا که ناشران معتقدند بخشی از خریدها توسط بن در نمایشگاه کتاب تهران صورت می‌گیرد و در نمایشگاه مجازی این امکان نیست، از این رو به نظر می‌رسد گوناگونی نیز در این دو نمایشگاه به شکل دیگری باید برآورد شود، اما هزینه فایده این نمایشگاه برای سوره مهر چقدر بوده است؟* با هزینه‌ای نه چندان زیاد می‌شود مجازی شدنادری در بخش دیگر با اشاره به اینکه انتشارات سوره مهر پایلوت برپایی نمایشگاه را داشت، چرا که در فضای مجازی فعالیت داشته و تنها «تور مجازی» را به فعالیت‌های خود افزود، گفت: با توجه به اینکه ناشران در شرایط ویژه و عجیبی قرار دارند، هزینه نه چندان زیاد ناشر برای عقب نماندن از فضای نشر و جبران جای خالی نمایشگاه به نظر بسیار منطقی است و قطعا هزینه‌ای معادل هزینه برپایی غرفه فیزیکی در نمایشگاه کتاب تهران را دارد. (این در حالی است که ارسال رایگان و تخفیف ۲۵ درصدی برای مخاطبان در نشر گرفته شده است.)با توجه به اینکه می‌توان نمایشگاه مجازی سوره مهر با نام «انتهای راهرو ۲۷» را نمونه موفق یک نمایشگاه در غیاب نمایشگاه کتاب تهران دانست، از این رو بهتر است سایر ناشران نیز این حرکت نه چندان هزینه‌بر را تجربه کنند تا کمی از زیان خود را به واسطه کرونا جبران کنند.* ۳ هزار بازدید کننده در روز/ سفارش‌هایی که رایگان ارسال می‌شودالبته قره‌داغی مدیر انتشارات سوره مهر هم عنوان کرده است: با توجه به این که امسال هزینه برپایی نمایشگاه به صورت فیزیکی وجود نداشت، تخفیف ویژه ۲۵ درصدی را لحاظ کردیم که بالاترین میزان تخفیف در تاریخ نشر سوره مهر بوده است. همچنین ارسال رایگان کتاب برای مخاطبان تهران و سایر استان‌ها نیز اتفاق مثبت دیگری است که آن را نیز در نظر گرفته‌ایم.ایجاد باشگاه مخاطبان از دیگر امکانات غرفه مجازی سوره مهر است. بنابراین مخاطبان می‌توانند با عضویت در آن از امکانات مختلف مانند بهره‌مندی از تخفیف‌های متعدد و دورهمی‌ها استفاده کنند.* «ارتداد» همچنان پرفروش است/ روزانه ۶۰۰ خرید از «انتهای راهرو ۲۷» انجام می‌‌شودآمارها نشان می‌دهد «انتهای راهرو ۲۷» روزانه ۳ هزار بازدیدکننده دارد و همچنان «ارتداد» نوشته وحید یامین‌پور در صدر فروش است. «مهاجر سرزمین آفتاب» نوشته حمید حسام، «سه دیدار» نادر ابراهیمی و پس از آن کتاب‌های «زن آقا»، «آبنبات هل‌دار»، «سالیان»، «اکنون» و «به صرف قهوه و پیتا» نیز در رتبه‌های دیگر پرفروش‌ها قرار دارند.بر اساس اعلام روابط عمومی انتشارات سوره مهر، رمان، شعر و خاطرات دفاع مقدس پرمخاطب‌ترین آثار سوره مهر و نمایشگاه مجازی‌اش را تشکیل می‌دهند. ضمن اینکه روزانه بین ۵۰۰ تا ۶۰۰ خرید صورت از طریق این نمایشگاه مجازی کتاب انجام می‌شود.* نظرات برخی از نویسندگان درباره نمایشگاه‌های مجازیکاردانی: در شرایط کنونی نمایشگاه مجازی بهترین تصمیم استزهرا کاردانی نویسنده کتاب «خیابان ۲۰۴» که اثر او از طریق نمایشگاه مجازی سوره مهر عرضه شد، درباره چنین نمایشگاه‌هایی می‌گوید: قطعاً این اتفاق و عملکرد مثبت است. همه ما هر سال منتظر برگزاری نمایشگاه کتاب هستیم، اما متاسفانه امسال دستمان از این نمایشگاه کوتاه بود. پیام‌های بسیاری داشتم که مخاطبان ابراز می‌کردند با این نمایشگاه، امکان تهیه کتاب برایشان آسان شده است.نویسنده «زن آقا» درباره عرضه کتابش به صورت فیزیکی تاکید کرد: قطعا ایده‌آل همه ما این شرایط نیست. همه در حال مدارا هستیم و دوست داریم سازوکارها مثل گذشته باشد. ایده آل من هم این بود که حضوری می‌توانستم مخاطبم را ببینم و با او مرتبط شوم، ولی در این شرایط زندگی می‌کنیم. بنابراین تصمیم بر برگزاری نمایشگاه مجازی بهترین تصمیم بود.وی کتاب «خیابان ۲۰۴» را درباره حادثه منا دانست و گفت: تالیف و تحقیق دو سال به طول انجامید.کاظمی: برپایی «انتهای راهرو ۲۷» به عنوان یک کار آغازین، قابل تحسین استمحسن کاظمی هم درباره نمایشگاه مجازی سوره مهر با نام «انتهای راهرو ۲۷» گفت: فرهیختگان باید با اقتضائات روز حرکت کنند و همه باید قادر به درک شرایط و تفاوت آن با دیروز و امروز با فردا باشند. قطعا شرایط متفاوت شده و خواهد شد.این نویسنده بیان کرد: الزامات زندگی جدید با بحرانی که در دنیا همه‌گیر شده موجب بازبینی روابط با مخاطبان و بالعکس شده است. برپایی «انتهای راهرو ۲۷» به عنوان یک کار آغازین، قابل تحسین است و در نوع خود یک اتفاق خوب محسوب می‌شود.نویسنده «نقاشی قهوه‌خانه» اضافه کرد: اینکه سوره مهر از برپایی این نمایشگاه مجازی چقدر منتفع شده، مهم نیست؛ مهم آن است که این ناشر توانست در فضای مجازی سرمایه اجتماعی را با این ارتباط حفظ کند و سرمایه فرهنگی را بسط دهد. درست است که باید برای هر کار هزینه داد، اما تا جایی که مطلع هستم، سوره مهر با امکانات موجود کار را پیش برد و هزینه مضاعفی برای او نداشت. بلکه امکانات و استعدادهای موجود این کار را برایش رقم زد.کاظمی با بیان اینکه ممکن است طبق شرایط تا دو یا سه سال آینده نمایشگاه کتاب نداشته باشیم، توضیح داد: اگر شریان حیاتی نویسنده و مخاطب قطع شود، چیزی از این روند و جریان باقی نمی‌ماند. به نظر من باید سایر ناشرین هم وارد میدان شوند و مورد حمایت قرار گیرند.وی در پایان به رضایت مخاطبان هم در شرایط کنونی اشاره کر و گفت: صرف هزینه‌های تردد و تهیه کتاب ممکن است برای هرکسی دشوار باشد، اما با شرایطی که فراهم شده از تخفیف ۲۵ درصدی که بی‌مانند است تا ارسال رایگان همه و همه می‌تواند هزینه‌ها را برای مخاطب کاهش دهد. به نظر من این ایده و طرح که در ذهن دست‌اندرکاران سوره مهر بوده و به مرحله اجرا رسید، قابل تقدیر است.مومنی شریف: «انتهای راهرو ۲۷» حرکت نو و بدیعی استمحسن مومنی شریف از نویسندگان کشورمان هم درباره این نمایشگاه کتاب مجازی به فارس گفت: از مصیبت‌های کرونا در عالم فرهنگ و ادب و هنر، یکی همین تعطیلی نمایشگاه کتاب بود. فرصتی در هر سال دست می‌داد تا مردم در یک همایش فرهنگی حضور یابند و از دستاوردهای نشر داخلی و خارجی مطلع شوند. در واقع فرصتی برای تبادل آراء و نگاه‌های جدید در حوزه‌های مختلف بود، اما امسال از آن محروم شدیم.مومنی خاطرنشان کرد: برخی ناشران سعی کردند به گونه‌ای در صدد جبران آسیب کرونا برآیند. از سوی انتشارات سوره مهر هم خوشفکری صورت گرفت و نمایشگاه مجازی طراحی شد.رئیس پیشین حوزه هنری ابرزا داشت: به نظرم «انتهای راهرو ۲۷» کار نو و بدیعی است و خوش‌سلیقگی به خرج داده شد تا مخاطب از کتاب دور نماند. فضایی که در این نمایشگاه مجازی برای دیدار با نویسنده تدارک دیده شد، قابل تحسین است و امیدوارم این فضای موفق برای سایر ناشران هم ایجاد شود.انتهای پیام/
به گزارش خبرنگار قرآن و فعالیت‌های دینی خبرگزاری فارس خانه قرآن فرهنگسرای اندیشه مسابقه جداول قرآنی را با هدف آشنایی جوانان و نوجوانان با قرآن کریم و انس آنها با آیات الهی برگزار می کند.این مسابقه برای فهم معانی و ترجمه آیات قرآن کریم و افزایش مراجعه به قرآن و بهره‌مندی در زندگی روزمره طراحی شده است. مسابقه «جداول قرآنی» در فضای مجازی و در روزهای دوشنبه هر هفته اجرا می‌شود.علاقه‌مندان می‌توانند برای شرکت در مسابقه و یا کسب اطلاعات بیشتر به سایت فرهنگسرای اندیشه به نشانی www.andisheh.farhangsara.ir مراجعه کنند. علاقه‌مندان باید به سؤالاتی که در این سایت بارگذاری شده است پاسخ داده و آن را به شماره واتساپ ۰۹۱۰۶۹۷۲۹۴۶ ارسال کنند.کسانی که بیشترین حضور و ارسال پاسخ درست را در ۵ مسابقه داشته باشند، به قید قرعه جوایز نفیسی دریافت خواهند کرد. علاقه‌مندان همچنین برای کسب اطلاعات بیشتر می‌توانند با شماره های ۸۸۴۱۳۵۱۱-۸۸۴۲۴۴۲۲ تماس حاصل کنند.انتهای پیام/
به گزارش خبرگزاری فارس، جلسه هیات امنای موسسه جدید معاونت امور فرهنگی (موسسات ادغام شده نمایشگاه‎های فرهنگی ایران، خانه کتاب و بنیاد شعر و ادبیات داستانی ایرانیان) صبح روز یکشنبه (۱۵ تیرماه) به صورت غیرحضوری برگزار شد.   در این جلسه اعضای هیات مدیره موسسه جدید منصوب شدند که عبارتند از: ایوب دهقانکار، علیرضا اسماعیلی، سعید جلالی، حسین سیفی، محمدمهدی ایمانی‎پور، محمدجواد مرادی‎نیا و محمد ناصرزاده شریفی.   همچنین در این جلسه با تصمیم اعضا، ایوب دهقانکار به عنوان مدیرعامل موسسه جدید انتخاب شد.    بر اساس این گزارش، ساماندهی و تغییر ساختار در موسسات تابعه معاونت فرهنگی برای بهره‌گیری بیشتر از فضای مجازی در فعالیت‌های فرهنگی،  استفاده از ظرفیت‌های مغفول قانونی برای پویایی اقتصاد فرهنگ و تلاش برای ایجاد فرصت‌های اقتصادی جدید در سطح ملی و بین‌المللی‌، ارتقای فعالیت‌های ادبی و به ویژه حفظ و توسعه زبان فارسی و صرفه‌جویی در هزینه‌های اجرا و افزایش بهره‌وری در اداره موسسه، از رویکردهای اصلی در ساختار جدید است.   اعضای هیأت امنای موسسه جدید که با تایید و امضای وزیر فرهنگ و ارشاد اسلامی منصوب شده‎اند عبارتند از: سر کار خانم لادن حیدری و آقایان محمد علی مهدوی‌راد، محمد مهدی معراجی، مسعود کرباسیان، احمد مسجد جامعی، علی اصغر کاراندیش، هومان حسن‌پور، محمدرضا بایرامی، اسماعیل امینی، محمدرضا بهمنی و محسن  جوادی.انتهای پیام/
به گزارش خبرنگار حج و زیارت خبرگزاری فارس، با افزایش مبتلایان به کرونا و لزوم رعایت نکات بهداشتی توسط مردم، از امروز ورود زائران به امامزادگان استان تهران فقط با داشتن ماسک امکان‌پذیر است.بر همین اساس، از تشرف زائری از ماسک استفاده نکرده باشد، به محوطه امامزادگان استان تهران ممانعت به عمل می‌آید و به نوعی استفاده از ماسک برای ورود به امامزادگان اجباری شد.شیوع کرونا در کشور موجب تعطیلی امامزادگان و بقاع متبرکه شد که پس از ماه مبارک رمضان و با دستور ستاد مبارزه با کرونا درهای امامزادگان مجدد به روی زائران باز و آستان‌های مقدس میزبان زائران شدند.البته فضای تربتخانه و ضریح امامزادگان همچنان بسته است و فقط فضای باز و محیط های غیرمسقف برای حضور زائران به امامزادگان بازگشایی شده است.به نظر می‌رسید با اوج‌گیری مجدد کرونا، امامزادگان مجدد تعطیل شوند که با دستور ستاد مبارزه با کرونا این اماکن مقدس همچنان باز بوده و فقط پذیرای زائران با ماسک و رعایت نکات بهداشتی هستند.انتهای پیام/
خبرگزاری فارس ـ گروه مسجد و هیأت: روزهای میانی تیرماه، مصادف است با نیم‌قرن فقدان علامه امینی، محقق، پژوهشگر و مولف کتاب پرزحمت «الغدیر». او ۱۲ تیرماه ۱۳۴۹ در حالی دنیا را بدرود گفت که کم‌تر از ۷۰ سال داشت و بسیاری از پژوهندگان، مرگ او را بر اثر ضعف مفرط جسمانی ناشی از کثرت تحصیل، تلاش علمی، مطالعه و امتداد و پیگیری نوشتن دانسته‌اند. هرچند حسن رشیدی، نوحه‌خوان باسابقه تهران ـ که از نزدیک با صاحب الغدیر معاشرت داشته ـ می‌گوید، او به دلیل ابتلا به سرطان درگذشته است.با این چارپایه‌خوان قدیمی تهران که خاطرات فراوانی از علما، ذاکران و متدینین تهران دارد، به گفت‌وگو نشستیم تا آن‌چه به قول او، کم‌تر شنیده شده یا هیچ گاه در جایی ثبت نشده، بشنویم.سه رفیق گرمابه و گلستان علامهرشیدی می‌گوید: علامه امینی، سه رفیق و دوست خیلی نزدیک داشت که هر گاه به تهران می‌آمد از او استقبال می‌کردند و در منزل خود او را مأوا می‌دادند. حاج کریم دستمالچی [۱] از متمولین بازار تهران، حاج خلیل شیرازی از هیأتی‌های تهران و حبیب چایچیان (حسان) شاعر اهل‌بیت (ع) همان سه تنی بودند که بسیار به علامه عشق می‌ورزیدند و برایش اعتبار و احترام قائل بودند.وی ادامه می‌دهد: دستمالچی که زن و فرزندی نداشت، از مریدان مرجعیت و حامیان دانشمندان اسلامی مانند علامه امینی بود که بعد از مرگش نیز، تمام سرمایه خود را در اختیار آیت‌الله خویی قرار داد که بعضی از کمک‌های فرهنگی و بشردوستانه این مرجع تقلید، مثل کتابخانه، مدرسه، مسجد، حسینیه، خوابگاه، درمانگاه، بیمارستان، مؤسسه خیریه و دارالایتام که در ایران و سایر کشورها ساخته شد با سرمایه او صورت گرفت.این پیرغلام اهل‌بیت (ع) می‌افزاید: مرحوم حبیب چایچیان (حسان) هم که از الغدیر بسیار تأثیر گرفته، در واقع به دلیل دوستی و انس با علامه بوده است. حسان، همشهری و همزبان علامه بود، اما او هم توسط کریم دستمالچی به علامه معرفی شد. علاقه امینی به حسان، آن‌قدر بود که شاید اولین بار، عبارت «شاعر اهل‌بیت (ع)» را علامه امینی برای حسان به کار برد.شفای فرزند وزیر معارف عراقرشیدی با نقل خاطره‌ای شنیده نشده از شفای فرزند وزیر معارف عراق در نیم قرن پیش اظهار می‌دارد: او چند دختر داشت و خدا بعد از آن‌ها یک پسر به او داده بود، اما همین پسر، سرطان گرفته و پزشکان، او را جواب کرده بودند.وی اضافه می‌کند: حوالی سال ۱۳۴۵ بود که به او گفتند: شخصی در نجف اشرف به نام شیخ عبدالحسین معروف به امینی هست که می‌گویند رابطه‌اش با امیرالمومنین (ع) خیلی خوب است. وزیر معارف عراق، با این‌که وزیر حکومت سنی‌مذهب بوده، اما اعتقادات شیعی داشته و از جمله ارادتمندان مولا علی (ع) بوده است. برای همین نامه‌ای پنهانی می‌نویسد و به پیک مخصوص خودش می‌دهد تا آن را به صورت مخفیانه به شیخ عبدالحسین امینی برساند.این نوحه‌خوان هم‌روزگار با علامه امینی تعریف می‌کند: آن زمان، خانه علامه امینی در بازار اویس و بسیار نزدیک به حرم امیرالمومنین (ع) بوده است. امربر وزیر معارف خود را به خانه شیخ می‌رساند و نامه را شخصاً به علامه امینی می‌دهد. او نامه را می‌خواند و در حالی که به شدت می‌گرید، رو می‌کند به سمت حرم حضرت علی (ع) و می‌گوید: «یا ابالحسن (ع) برات کشیدم، نکول نکن.»وی می‌گوید: «برات» و «نکول» از اصطلاحات بانکی است. یعنی من ضمانتش را کرده‌ام و شما آن را رد نکن. بعد از آن، علامه امینی زیر نامه وزیر معارف می‌نویسد: «بسم‌الله الرحمن الرحیم... ۱۱۰ و هوالشافی» فردا آوازه شفا یافتن فرزند وزیر معارف در نجف و بغداد و کاظمین می‌پیچد.آن‌ها که «الغدیر» را از لبان علامه شنیدندحسن رشیدی، نوحه‌خوان سبک سنتی درباره هیأتی که صبح جمعه‌ها به نام «الغدیر» در تهران شکل می‌گرفت، حرف‌های جالبی دارد. او می‌گوید: این هیأت را خود علامه تأسیس کرده بود و جلسات آن قیامت می‌شد. هیأت، سیار و در منزل متدینین تهران در حوالی محله‌های مولوی و میدان اعدام (محمدیه فعلی) برگزار می‌شد و خود شیخ منبر می‌رفت.وی ادامه می‌دهد: علامه امینی در جلسات هیأتی که هم‌نام کتابش بود، مبانی غدیر و مطالب الغدیر را شفاهی و به زبان ساده برای مردم تعریف می‌کرد. این تنها جایی بود که او منبر می‌رفت و دیگر به یاد ندارم علامه در هیأت یا جلسه‌ای سخنرانی کرده باشد.رشیدی می‌گوید: از پسر ارشد علامه به نام رضا امینی شنیدم که می‌گفت: پدرم به کشورهای زیادی سفر کرده و همه روایت‌هایی را که اهل سنت درباره مولا علی (ع) نقل کرده بودند، دیده بود. او ۱۰۰ هزار کتاب را دیده و تورق کرده بود و ۱۰ هزار عنوان از این تعداد را به دقت مطالعه کرده بود. گاهی حین مطالعه آثار، در حالی که گریه می‌کرد، مرا صدا می‌زد و می‌گفت: رضا بیا مظلومیت علی (ع) را ببین.منبر مهم علامه در مشهداین نوحه‌خوان هم‌عصر با علامه امینی اظهار می‌دارد که علامه با افراد زیادی انس و معاشرت نداشت و هنگامی که به سفرهای زیارتی می‌رفت، اجازه نمی‌داد کسی دنبالش راه بیفتد یا دیگران از این سفر مطلع شوند. او در دهه ۴۰ سفری به مشهد داشت. به آیت‌الله سیدمحمدهادی میلانی، از مراجع بنام و معروف مشهد خبر دادند که علامه امینی به مشهد آمده و فقط قصد زیارت دارد. آقای میلانی، شأن علامه را می‌دانست. نه کسی را پی او فرستاد و نه در محل اقامتش حاضر شد. پرسیده بود: چه وقت‌هایی آقا به حرم می‌روند؟ نزدیکان گفته بودند: ایشان برای اقامه نماز شب به حرم رضوی می‌رود، پس از آن نماز جماعت صبح را بجا می‌آورد، بعد از آن در قسمت بالاسر امام رضا علیه‌السلام ایستاده، وقوف می‌کند و زیارتنامه می‌خواند. بعدش به محل استراحت می‌رود.رشیدی ادامه می‌دهد: آیت‌الله میلانی عبا را روی سرش می‌کشد و کنار ضریح حضرت رضا علیه‌السلام می‌نشیند. علامه امینی که می‌آید، عبا را برمی‌دارد و سلام و احوالپرسی می‌کند و خیر مقدم می‌گوید. مرجعی با آن عظمت و بزرگی، علامه را به امام رضا علیه‌السلام قسم می‌دهد که «به صاحب این قبر، ۱۰ شب برای مردم مشهد در مسجد گوهرشاد منبر بروید. علامه قبول می‌کند، اما می‌گوید: منبر می‌روم، اما نه در حرم. من صدایم را مقابل حضرت رضا علیه‌السلام بلند کنم. مگر آیه دوم سوره حجرات [۲] نمی‌گوید که در مقابل پیامبر (ع) صدایتان را بلند نکنید؟ پیامبر با ائمه اطهار (س) چه تفاوتی دارند؟ آیت‌الله میلانی قانع می‌شود، اما اصرار می‌کند که در جای دیگری برای مردم مشهد منبر برود. علامه امینی قبول می‌کند و مدرسه علمیه نواب مشهد، میزبان ۱۰ شب سخنرانی صاحب «الغدیر» می‌شود.این پیرغلام معاشر با علامه امینی می‌گوید: این منبر ۱۰ شبه در ۱۲ نوار کاست تکثیر شد و در آن زمان، خیلی مورد استقبال مذهبیون و متدینین قرار گرفت. بعدها کتاب «جرعه‌نوش غدیر» هم تقریباً بر مبنای همین سخنرانی‌ها چاپ و منتشر شد.پی‌نوشت:۱. دقت کنید که در جمع متمولین بازار تهران، دو نفر به نام «کریم دستمالچی» شناخته می‌شدند که شخص مورد نظر در این گزارش با کریم دستمالچی (اعدام شده در ۲۲ تیر ۱۳۶۰) از بازاریان ثروتمند و یکی از اعضای جبهه ملی ایران متفاوت است.۲. سوره مبارکه حجرات، آیه ۲: یَا أَیُّهَا الَّذِینَ آمَنُوا لَا تَرْفَعُوا أَصْوَاتَکُمْ فَوْقَ صَوْتِ النَّبِیِّ وَلَا تَجْهَرُوا لَهُ بِالْقَوْلِ کَجَهْرِ بَعْضِکُمْ لِبَعْضٍ أَنْ تَحْبَطَ أَعْمَالُکُمْ وَأَنْتُمْ لَا تَشْعُرُونَ/ اى کسانى که ایمان آورده‌اید، صدایتان را بلندتر از صداى پیامبر نکنید و همچنان که بعضى از شما با بعضى دیگر بلند سخن مى‏گویید با او به صداى بلند سخن مگویید. مبادا بى‏آنکه بدانید کرده‌‏هایتان تباه شودانتهای پیام/
به گزارش خبرنگار حج و زیارت خبرگزاری فارس، مسجد قبا به عنوان نخستین مسجد اسلام، با شیوع کرونا در عربستان همزمان با تعطیلی مسجدالنبی (ص) بسته و پس از ۷۲ روز تعطیلی، به دستور مسؤولان سعودی بازگشایی شد.مسجد قبا هر روز میزبان نمازگزاران بسیاری است و با توجه به حضور بسیاری از مردم، پشت درهای این مسجد صف‌های طولانی تشکیل می‌شود. چرا که قبل از ورود به مسجد، سلامت نمازگزاران سنجیده شده و از ورود افراد مشکوک به بیماری جلوگیری می‌شود.با توجه به اهمیت سلامت نمازگزاران، علاوه بر لزوم استفاده از ماسک توسط نمازگزاران، فاصله اجتماعی نیز توسط متولیان مسجد در نظر گرفته شده تا نمازگزاران در جایگاه مشخص به اقامه نماز بپردازند.همچنین به دلیل مبارزه با کرونا، فرش‌های مسجد قبا روز گذشته تعویض و با فرش‌های جدید مفروش شد. به طوری که حدود ۵ هزار مترمربع از فضای شبستان مسجد قبا با فرش‌های جدید مفروش شد و بر روی فرش‌ها نیز  فاصله‌گذاری تعیین شده است تا نمازگزاران با رعایت نکات بهداشتی به اقامه نماز جماعت بپردازند.انتهای پیام/
به گزارش خبرنگار قرآن و فعالیت‌های دینی خبرگزاری فارس داوری مرحله مقدماتی جشنواره نور امید که به همت شهرداری تهران برگزار می‌شود انجام و برگزیدگان معرفی شدند.برگزاری جشنواره به صورت مجازی باتوجه به شیوع کروناسیدحسین موسوی بلده دبیر جشنواره در گفت‌وگو با خبرنگار قرآن و فعالیت‌های دینی خبرگزاری فارس درخصوص برگزاری جشنواره نور امید گفت: با توجه به شیوع ویروس کرونا و لزوم حضور مردم در منازل این جشنواره به صورت مجازی در رشته‌های تلاوت ترتیل، تلاوت تحقیق، خوشنویسی، آیه‌گرافی و تفسیر قرآن کریم برگزار شد.وی ادامه داد: در مرحله اول شرکت‌کنندگان در رشته‌های ترتیل و تحقیق فایل صوتی آثار خود را برای ما ارسال کردند که پس از برگزاری داوری این مرحله نفرات راه یافته به فینال معرفی شدند، همچنین در بخش بانوان که در رشته ترتیل برگزار شد با استقبال بالایی مواجه بودیم و تقریباً همه برترین‌های کشور در جشنواره حضور داشتند که اسامی برگزیدگان دور مقدماتی بانوان تا پایان هفته اعلام می‌شود.حضور چهره‌های سرشناس در جشنوارههمچنین در بخش آقایان هم قاریان شاخص و سرشناسی حضور پیدا کردند که از جمله آنها می‌شود به حسین فردی دارنده مقام اول مسابقات بین‌المللی قرآن جمهوری اسلامی ایران، رحیم شریفی، ابوالفضی قدیانی، حسین شالچی طوسی، وحید خزایی، امین عبدی، علی‌اصغر شعاعی، محمدرضا زاهدی و برخی قاریان دیگر اشاره کرد.موسوی بلده درخصوص رشته‌های خوشنویسی و آیه‌گرافی این جشنواره گفت: این بخش از جشنواره به صورت یک مرحله‌ای است یعنی در ابتدا شرکت‌کنندگان تصاویری از آثار خود را برای ما ارسال کردند که داوری اولیه آنها صورت گرفت و تعدادی از شرکت‌کنندگان به عنوان راه یافتگان به مرحله نهایی معرفی شدند. اما در مرحله نهایی از برگزیدگان خواستیم تا اصل اثر خود را برای ما ارسال کنند و با داوری مجدد بر روی اصل آثار نفرات برتر را معرفی می‌کنیم.برگزاری آزمون مجازی تفسیر به صورت آنلاینوی درخصوص رشته تفسیر این مسابقات گفت: این رشته بر اساس کتاب تفسیر سوره مبارکه نور حجت‌الاسلام قرائتی برگزار می‌شود و شرکت‌کنندگان باید به صورت مجازی امتحان بدهند که این آزمون هم اکنون در حال برگزاری است و تا روز جمعه هم ادامه دارد و نهایتاً نفرات برتر معرفی و تجلیل می‌شوند.دبیر جشنواره نور امید درخصوص برگزاری مرحله نهایی رشته‌های تلاوت تحقیق و ترتیل آقایان گفت: در این مرحله راه یافتگان به مرحله نهایی باید فایلی از تلاوت خود را برای ما ارسال کنند به این صورت که شرکت‌کنندگان رشته ترتیل باید به انتخاب خودشان یک صفحه از ۱۰ جزء اول قرآن کریم را قرائت و به دبیرخانه جشنواره ارسال کنند. در رشته تحقیق هم شرکت‌کنندگان باید انتخاب خودشان از ۱۰ جزء اول قرآن کریم ۷ دقیقه برای ما تلاوت و فایل آن را به دبیرخانه جشنواره ارسال کنند.  وی درخصوص داوران مرحله نهایی گفت: در این مرحله آقایان سید محسن موسوی بلده، امین پویا و عباس امام‌جمعه فایل‌های ارسالی را داوری و نهایتاً نفرات برتر را انتخاب می‌کنند.جوایز جشنوارهموسوی بلده درباره جوایز جشنواره گفت: به نفرات اول تا سوم بخش‌های تلاوت تحقیق و ترتیل به ترتیب ۵ میلیون تومان، ۴ میلیون تومان و ۳ میلیون تومان اهدا می‌شود. همچنین رشته خوشنویسی در دو بخش نستعلیق و شکسته نستعلیق و نسخ برگزار می‌شود که در هر بخش به سه نفر مبلغ ۳ میلیون تومان اهدا می‌شود. همچنین در بخش آیه‌گرافی هم به ۵ برگزیده ۳ میلیون تومان اهدا می‌شود.انتهای پیام/
به گزارش خبرگزاری فارس، پایگاه اطلاع‌رسانی حج به منظور غنابخشی موضوعات حج و زیارت در فضای مجازی، تلاش می‌کند با ارائه مطالب منسجم و دسته‌بندی شده در این زمینه، حرکتی نو در فضای مجازی ایجاد کند.«کتابخانه تخصصی حج» از بخش‌های اصلی این پایگاه محسوب می‌شود که در زیر شاخه‌های احکام و مناسک حج، مسائل اجتماعی حج، حج و زیارت در ادب فارسی، اخلاق و اسرار حج و زیارت، اعتقادات و پاسخ به شبهات، منشورات بعثه، آموزش کارگزاران حج، اماکن و آثار اسلامی، عتبات عالیات و سوریه، ادعیه و حدیث، خاطرات حج و عمره، فصلنامه میقات حج و گزارش‌ها و گفتگوها به ارائه مقالات علمی و تحقیقی پرداخته است و محلی مناسب برای پژوهشگران و زائران سرزمین وحی محسوب می‌شود.بیش از دو هزار و پانصد اثر مکتوب، شامل ۱۳۶۴ جلد کتاب و ۱۵۰۰ مقاله در کتابخانه پایگاه اطلاع رسانی حج با فرمت واحد و امکان جست‌وجوی پیشرفته، امکان ذخیره‌سازی و تفکیک کتاب و مقاله در اختیار پژوهشگران و زائران قرار گرفته و قابلیت نصب بر «تلفن همراه» را دارا است.کتاب مناسک حج، مناسک همراه، صهبای حج، نمادها و رمزواره‌های حج، سیری در اسرار عرفانی حج، الحج و العمره فی الکتاب و السنه، درسنامه تفسیر آیات حج، پیش درآمدی بر فرهنگنامه اسرار و معارف حج، با قرآن در مکه و مدینه، گزیده سیمای عقاید شیعه، شناخت عربستان و وهابیت، آشنایی با تاریخ و اماکن مقدس مکه مکرمه و مدینه منوره، آشنایی با تاریخ اسلام «پیام آور رحمت»، شیوه‌ای نو در بیان احکام حج و عمره از جمله کتاب‌های این کتابخانه است که هر کدام به طور مجزا قابلیت نصب در تلفن همراه را دارند.کتاب مناسک نوین، مناسک حج(ویژه بانوان)، آثار اسلامی مکه و مدینه، حج در اندیشه حضرت امام (ره) و مقام معظم رهبری، المحاورات الیومیه فی موسم الحج، مکالمه عربی، جدال احسن، ادعیه و آداب حرمین شریفین، حج در قرآن، الحوارات، شیعه و پاسخ به چند پرسش دیگر کتاب‌هایی هستند که در این مجموعه موجود و قابل دسترسی است.گفتنی است که فایل متن موبایلی هر کدام از کتاب‌های این کتابخانه با پسوند جاوا، «جی اچ ام»، «پی دی اف»(PDF)، «ای پی یو بی»(EPUb) در کتابخانه کاربردی قرار داده شده است تا زائران بتوانند با دریافت فایل این کتاب‌ها به راحتی مناسک و معارف حج را بیاموزند.کاربران می‌توانند پس از ورود به کتابخانه آنلاین حج به نشانی http://lib.hajj.ir بر روی هر یک از عناوین کتاب‌ها کلیک کرده و در بخش «فایل‌های قابل دانلود» متن کامل کتاب را به صورت نرم‌افزاری مستقل در «تلفن همراه» خود نصب کرده و از آن بهره‌برداری کنند.انتهای پیام/
به گزارش خبرنگار حج و زیارت خبرگزاری فارس، روز گذشته مقامات سعودی از ابلاغ دستورالعمل‌ جدید برای برپایی حج تمتع امسال خبر دادند که بر اساس آن، لمس یا بوسیدن خانه خدا برای زائران حج تمتع امسال به دلیل جلوگیری از شیوع کرونا ممنوع شد.همچنین با تصمیم جدید مسؤولان سعودی، با توجه به شیوع کرونا و اعمال محدودیت در تشرف زائران به خانه خدا، تمامی زائران بیت‌الله الحرام باید از وسایل شخصی و یکبار مصرف استفاده کنند.امسال وزارت حج عربستان از عدم پذیرش زائران خانه خدا از سایر کشورها خبر داده و فقط ۱۰ هزار نفر از ساکنان عربستان که زیر ۶۵ سال هستند، به حج مشرف می‌شوند. بر همین اساس فاصله‌گذاری خاصی قرار است در مسجدالحرام صورت گرفته و در حمل و نقل نیز محدودیت‌هایی انجام می‌گیرد؛ به طوری که وسایل نقلیه فقط نیمی از ظرفیت خود را می‌توانند مورد استفاده قرار دهند و امکان پر شدن ظرفیت وسایل حمل و نقل عمومی وجود ندارد. علاوه بر این، ورود حجاج هم باید بر اساس زمان‌بندی از پیش‌ تعیین شده انجام شود.از ۲۸ ذی‌القعده تا ۱۲ ذی‌الحجه نیز وسایلی که مجوز تردد ندارد، نمی‌توانند وارد مشاعر شوند و باید با هماهنگی فعالیت ماشین‌های دارای مجوز نیز انجام گیرد.با این تصمیم به نظر می‌رسد که تا دو هفته آینده درهای مسجدالحرام به روی زائران حج بازگشایی شود.همچنین با توجه به اینکه حج امسال فقط برای ساکنان عربستان برگزار می‌شود و افراد خارجی حاضر در این کشور نیز امکان تشرف به‌ حج ۱۴۴۱ را دارند، وزارت حج عربستان اعلام کرد که از امروز تا ۱۹ ذی‌القعده، مشتاقان زیارت خانه خدا در ایام حج از سایر کشورها که هم‌اکنون در عربستان حضور دارند، می‌توانند اقدام به ثبت‌نام کنند؛ به طوری که پس از سنجش سلامتی و ارزیابی مدارک آن‌ها در صورت تایید وزارت حج عربستان، این افراد به حج تمتع مشرف می‌شوند.به گزارش فارس، شیوع کرونا موجب لغو حج تمتع برای سایر کشورها به جز عربستان شده است که البته این تصمیم سعودی‌ها حاشیه‌ها و نارضایتی سایر کشورها را به همراه داشته است.انتهای پیام/
به گزارش خبرنگار قرآن و فعالیت‌های دینی خبرگزاری فارس ۱۷ ذی‌القعده سالروز تبعید و زندانی کردن امام موسی کاظم (علیه‌السلام) هفتمین پیشوای شیعیان است. ایشان ۳۵ سال (۱۴۸ ق تا ۱۸۳ ق) امامت شیعیان را برعهده داشت، در این مدت سه بار دستگیر و زندانی شد. آخرین بار در زمان هارون‌الرشید بود که از آخر شوال ۱۷۹ تا آخر رجب ۱۸۳ به مدت چهار سال به طول انجامید و به شهادت آن حضرت منجر شد. [۱]توقیف و زندانى شدن امام دلایل‏ بسیاری داشت که در این نوشتار به دنبال بررسی یکی از دلایل تبعید امام کاظم (علیه‌السلام) خواهیم بود.شیعیان موظف بودند مطالب مربوط به امامت و رهبرى که به آن‌ها گفته می‌‏شد را مخفى نگاه داشته و اسرار را افشا نکنند، طبیعى است آن‌گاه که مطالبى درباره امامت موسى بن جعفر(علیه‌السّلام) و مفترض الطاعه بودن آن حضرت در جایى مطرح می‌‏شد، مشکلاتى را براى امام و نیز براى افراد مطرح‌‏کننده، درپى داشت. این مسأله در زمان امام صادق (علیه‌السلام) نیز که منصور حساسیت خاصى از خود نشان می‌داد، مطرح بود.رعایت اصل تقیه در میان شیعیان سبب می‌‏شد تا دشمن تصور کند شیعیان کمترین اقدام سیاسى بر ضد آنها نخواهند داشت و نهایت آن‌که امامان خود را تنها به عنوان امام فکرى و معنوى می‌‏پذیرند. به همین دلیل خلفا به علویان زیدى مذهب که به طور دائم در پى شورش سیاسى بودند، توصیه می‌‏کردند همانند عموزاده خود، یعنى موسى بن جعفر (علیهماالسلام) باشید تا سالم بمانید. [۲]در حقیقت امامان شیعه با وجود اعتقاد به انحصار امامت و رهبرى در خود و اثبات بطلان نظام حاکم، قیام بر نظام حاکم در آن شرایط را روا نمی‌‏دیدند، چرا که موفقیتى براى آن تصور نمی‌کردند. این روال پذیرفته شده در میان شیعیان امامى بود. در عین حال، گاهى به سبب افشاى همین اعتقاد که امام کاظم (علیه‌السّلام)، امام مفترض الطاعه است، گرفتاری‌هایى براى جامعه شیعه به وجود می‌‏آمد.درباره زندانى شدن امام کاظم (علیه‌السّلام)، باید گفت یکى از دلایل زندانى شدن آن حضرت در همین ارتباط بوده است. در کتاب‌هاى روایى شیعه بابى تحت عنوان «باب تحریم اذاعة الحق مع الخوف به؛ حرمت بیان حقّ در صورت وجود ترس» [۳] آمده که حاوى احادیث فراوانى در این زمینه است. این روایات از امامان مختلف به ویژه از امام صادق (علیه‌السّلام) می‌‏باشد. در رجال کشّى روایتى نسبتاً طولانى از یونس بن عبد الرحمن نقل شده که مى‏‌تواند نمونه جالبى براى بحث مورد نظر باشد.وى می‌گوید: «یحیى بن خالد برمکى ابتدا نظر مساعدى نسبت به هشام داشت؛ اما وقتى هارون به جهت شنیدن برخى از کلمات هشام بن حکم به او علاقه‌‏مند شد، یحیى کوشید تا هارون را علیه او تحریک کند. لذا روزى به هارون گفت: او(هشام) فکر می‌‏کند که خداوند امام دیگرى جز تو در روى زمین دارد که اطاعتش‏ واجب است ... و اگر او به قیام امر کند، اطاعت می‌‏کند...پس از آن هارون از یحیى خواست تا مجلسى از متکلّمان برپا سازد و هارون در پشت پرده بنشیند تا آنان در بحث آزاد باشند. مجلس برپا گردید و بحث شروع شد؛ اما به زودى به بن بست رسید. یحیى پرسید: آیا هشام بن حکم را به عنوان حکم قبول دارید؟ گفتند او مریض است وگرنه قبولش دارند، یحیى در پى هشام فرستاد. هشام ابتدا به خاطر پرهیزى که از یحیى داشت نمی‌‏خواست در این مجلس حاضر شود. به همین جهت گفت: با خدا عهد کرده‌‏ام پس از بهبودى به کوفه رفته و به طور کلى از بحث دورى گزیده و به عبادت خدا بپردازم. در نهایت به دنبال اصرار یحیى در مجلس حضور یافت و پس از اطلاع از مسأله مورد اختلاف، بعضى را تأیید و برخى دیگر را محکوم کرد.در پایان بحث یحیى از هشام خواست تا پیرامون فساد این مطلب که «انتخاب امام، حق مردم است» اظهار نظر کند. هشام با اکراه در این باره سخن گفت. یحیى از سلیمان بن جریر که کمى پیش از آن هشام، قول او را رد کرده بود- خواست که در این باره از هشام نظر خواهى کند. او سؤال خود را درباره امیرالمومنین على (علیه‌السلام) شروع کرد و گفت: آیا او را مفترض الطّاعه می‌‏داند؟ هشام گفت: آرى. وى گفت: اگر امام بعد از او دستور خروج دهد، خروج می‌‏کنى؟ گفت: او چنین دستورى به من نمی‌‏دهد ... سخن که به اینجا رسید هشام گفت: اگر تو می‌‏خواهى که بگویم، اگر او دستور دهد خروج می‌‏کنم، آرى چنین است. هارون که در پس پرده نشسته بود از این سخن برآشفت ... پس از آن بود که دنبال امام کاظم(علیه ‌السّلام) فرستاد و او را به زندان انداخت.یونس بن عبد الرحمن پس از ذکر این خبر می‌‏افزاید: این و مانند این، از دلایل زندانى شدن امام بود. و پس از آن هشام به کوفه رفته و در خانه ابن اشرف دار فانى را وداع گفت.[۴]  در روایت دیگرى آمده: هشام از طرف امام امر به سکوت شده بود، ولى دیرى نپایید که سکوت را شکست و عبدالرحمن بن حجّاج یکى از یاران امام در این باره او را مورد توبیخ قرار داد و گفت: چرا سکوت خود را شکستى... و سپس از قول امام به او گفت: آیا شرکت در خون مسلمانى، تو را خوش‏حال مى‏‌کند؟ هشام گفت: نه، عبدالرحمن گفت: پس چرا شرکت می‌‏کنى؟ اگر ساکت شدى که هیچ وگرنه سر امام را به تیغ جلاد خواهى سپرد.در پایان روایت آمده: فما سکت حتّى کان من امره ما کان (علیه‌السلام)؛ هشام سکوت را مراعات نکرد تا این که آنچه نباید بشود اتفاق افتاد.[۵]در نقل دیگرى آمده که هارون از پشت پرده بحث را زیر نظر گرفته بود و حاضران تصمیم گرفته بودند که جز درباره امامت با هشام سخن نگویند. پس از آن هارون که در پس پرده سخنان هشام را می‌‏شنود بر آشفته، می‌‏گوید: «با وجود چنین شخصى، حکومت من یک ساعت هم دوام نخواهد آورد. زبان این مرد نافذتر از صد هزار شمشیر است.» هشام احساس خطر کرد و متوارى شد و هارون چون او را نیافت برادران و یاران او را توقیف کرده و به زندان انداخت اما پس از چندى که خبر فوت هشام به او رسید، آن‌ها را آزاد ساخت.[۶]در نتیجه: در کنار علل و عواملی که برای دستگیری و تبعید موسی بن جعفر(علیهماالسلام) بیان شده، عدم رعایت تقیه توسط برخی از اصحاب ایشان نیز یکی از دلایل مهم این مطلب بوده است. این افراد در مناظرات خود فریب خوردند و به گونه‌ای سخن گفتند که موجب سوء استفاده خلیفه‌ی عباسی قرار گرفت.[۷]نویسنده: ابوالفضل توسلی‌زادهپی‌نوشت [۱]. ویکی شیعه، امام موسی کاظم علیه السلام. [۲]. مقاتل الطالبیین، الأصفهانى، ابو الفرج على بن الحسین، تحقیق: صقر، سید احمد، بیروت، دار المعرفه، ۱۴۰۸ ق، ص ۳۰۳. [۳]. مستدرک الوسائل و مستنبط المسائل‏، نورى، حسین بن محمد تقى‏، محقق / مصحح: مؤسسه آل البیت(علیهم السلام)‏، مؤسسه آل البیت(علیهم السلام‏)، قم،‏ ‏۱۴۰۸ ق‏، چاپ اول، ج ۱۲، ص ۲۸۹. [۴]. إختیار معرفة الرجال‏، کشى، محمد بن عمر، محقق / مصحح: طوسى، محمد بن حسن / مصطفوى، حسن‏، مؤسسه نشر دانشگاه مشهد، مشهد، ۱۴۰۹ ق، چاپ اول‏، ص ۲۵۶ - ۲۶۲. [۵]. همان، ص ۲۷۱. [۶]. کمال الدین و تمام النعمة، ابن بابویه، محمد بن على‏، محقق / مصحح: غفارى، على اکبر، اسلامیه، تهران‏، ۱۳۹۵ ق، چاپ دوم‏، ج ۲، ص ۳۶۲؛ بحار الانوار همان، ج ۴۸، ص ۱۹۷ - ۲۰۴؛ مسند الامام الکاظم(علیه السلام)، همان، ج ۱، ص ۳۹۹. [۷]. رسول جعفریان، حیات فکرى و سیاسى ائمه، انصاریان، چ۶، قم، ۱۳۸۱ش، ص۳۹۳.انتهای پیام/
به گزارش خبرنگار اندیشه خبرگزاری فارس، یکی از راه‌های کاهش فساد، افشاگری یا همان سوت‌زنی است که این روزها بیش از گذشته مورد توجه قرار گرفته است؛ تا جایی که رئیس قوه قضائیه نیز از این طرح و افشاگری مفاسد اقتصاد توسط مردم و نظارت مدنی از پائین به بالا برای مقابله با مصادیق فساد استقبال کرده است.در همین باره، آیت‌الله سیدهاشم حسینی بوشهری، عضو مجلس خبرگان رهبری با اشاره به لزوم امر به معروف و نهی از منکر برای مبارزه با فساد، از استقبال دستگاه قضا برای افشای مفاسد توسط مردم قدردانی کرد.وی معتقد است: وقتی چنین زمینه‌ای برای افشاگران فساد فراهم شده است و مردم را به افشاگری مفاسد تشویق می‌کنیم، باید مواظب افراد سودجو و فرصت‌طلب هم باشیم؛ چرا که برخی از افراد ممکن است این فرصت را مغتنم شمرده و برای سایر افراد مشکل و دردسری ایجاد کرده و از روی حب و بغض عمل و با آبروی مؤمن بازی کنند.در ادامه مشروح گفت‌وگوی فارس با آیت‌الله «سیدهاشم حسینی بوشهری» عضو مجلس خبرگان رهبری و دبیر شورای عالی حوزه‌های علمیه درباره افشاگری فساد و اهمیت امر به معروف و نهی از منکر می‌خوانیم:وظیفه آحاد جامعه مبارزه با فساد است/ مراحل امر به معروف و نهی از منکرگزارشگری فساد در فلسفه نهی از منکر چه جایگاهی دارد؟یکی از موارد بسیار روشن و مصادیق بارز منکر، فسادی است که در جامعه وجود دارد. وظیفه آحاد جامعه از باب قاعده امر به معروف و نهی از منکر این است که به هر شکل ممکن با فساد به عنوان منکر مبارزه کند.در قانونی که در رابطه با امر به معروف و نهی از منکر وجود دارد، این فریضه الهی دارای مراحلی است؛ به طوری که برخی برای امر به معروف و نهی از منکر سه مرحله عنوان می‌کنند. اولین مرحله، انکار قلبی یعنی تنفر و انزجار نسبت به منکر و فساد است؛ تا جایی که اگر فرد نتواند با زبان در مقابل فساد بایستد، او را با رفتارش متوجه فساد کرده و مجبور به ترک آن منکر کند.مرحله دوم لسانی است؛ یعنی از طریق زبان با آداب خاص روی فرد متخلف تأثیرگذار باشد. مرحله سوم نیز اقدام عملی به شمار می‌رود که این مرحله نیز اصولی دارد و پس از مؤثر واقع نشدن مراحل اول و دوم، باید به آن روی آورد تا جلوی منکر گرفته شود.وظایف مسؤولان دربرابر فساد در جامعهما در جامعه‌ای زندگی می‌کنیم که اسلام بر آن حاکم است. بر همین اساس، جامعه نسبت به مبارزه با منکر که در قالب‌های مختلفی همچون فساد مالی، فساد اخلاقی، فساد اقتصادی یا حتی ناهنجاری‌های اجتماعی ممکن است پدیدار شود ـ که البته مصادیق منکر فراوان است ـ وظایفی بر عهده دارد که مهم‌ترین آن‌ها مبارزه با فساد است، یعنی باید در برابر مفاسد بایستد.در این راستا وظیفه اصلی قوه قضائیه به عنوان دستگاه مربوطه و همچنین قوه مجریه با نظارتی که می‌تواند داشته باشد، مبارزه با فساد است. قوه قضائیه نقش پیشگیرانه دارد؛ به طوری که با افرادی که به فساد آلوده شدند، مبارزه کند تا مردم نسبت به نظام اسلامی اعتمادشان سلب نشود.استقبال دستگاه قضا از ارائه گزارش مفاسداگر منکری نیز از دید دستگاه قضا پنهان ماند، مردم آن منکر را گزارش می‌دهند که به طور مثال، فسادی اتفاق افتاده و با امر به معروف و نهی از منکر و تذکر لسانی کاری پیش نرفته و آن فساد همچنان وجود دارد و فرد هم توان اقدام عملی ندارد. بنابراین، دستگاه قضا وارد میدان شده و برای از بین بردن مفسده اقدام می‌کند. خوشبختانه قوه قضائیه نیز از چنین اقدامی استقبال کرده و پیشنهاد داده است که اگر به مفسده‌ای برخوردید، آن را اطلاع رسانی کرده و در پیگیری آن به ما کمک کنید.اما در این باره، یک نکته مهم وجود دارد که توجه به صحت گزارش‌هاست. حجت‌الاسلام رئیسی، رئیس دستگاه قضا نیز در صحبت‌هایشان به خوبی اشاره کردند که در ارائه گزارش مفاسد اقتصادی به بُعد شرعی، دینی و اسلامی توجه شود که مبادا حب و بغض موجب شود تا افرادی متهم به فساد شده و در جامعه فاسد شناخته شوند.دستگاه قضا در این زمینه باید به خوبی دقت کند که البته از شناختی که از آقای رئیسی داریم حتما این موارد را مورد توجه قرار خواهند داد و با تأمل و بررسی دقیق، گزارش‌ها را ارزیابی و پیگیری می‌کنند.علاوه بر تشویق برای ارائه گزارش صحیح، از ارائه‌دهندگان گزارش نادرست بازخواست شودچه آسیب‌هایی در زمینه گزارش‌دهی فساد وجود دارد و برای مقابله با آن‌ها چه باید کرد؟وقتی چنین موقعیتی برای افشاگران فساد فراهم شده است و مردم را به افشاگری مفاسد تشویق می‌کنیم، باید مواظب افراد سودجو و فرصت‌طلب هم باشیم؛ چرا که برخی از افراد ممکن است این فرصت را مغتنم شمرده و برای سایر افراد مشکل و دردسری ایجاد کرده و از روی حب و بغض عمل کنند.بنابراین، باید مسؤولان دستگاه قضا، افراد یا هیأتی را تعیین کنند تا برای شناسایی مفاسد دست به کار شوند و خود مردم هم با این هیأت همراه شده و با ارائه گزارش‌های موثق، آن‌ها را در ریشه‌کن کردن مفاسد یاری کنند. همچنین دادستان نیز به عنوان مدعی‌العموم باید با بررسی گزارش‌ها با مفاسد مبارزه کند.حال حساسیت ماجرا همینجا است که دستگاه قضا باید در این هنگام هوشمندانه عمل کرده و به هر گزارشی به صرف اطلاع‌رسانی و اظهار نظر در مورد شخص یا مجموعه‌ای ترتیب اثر ندهد؛ بلکه گزارش را در هیأت و مجموعه‌ای ارزیابی کرده و ببیند که اصلاً چنین ادعا و گزارشی صحت دارد یا نه؟ اگر صحت دارد به سرعت به پرونده رسیدگی کند و حتی فردی که گزارش را ارائه داده و افشاکننده فساد بوده، مورد تشویق قرار دهد.در مقابل نیز در صورتی که در هیأت مشخص شد که گزارش صحت ندارد و از روی حب و بغض تنظیم شده است و قصد متهم کردن فرد یا مجموعه‌ای را داشتند، به شدت با آن‌ها برخورد شود. یعنی همانطوری که برای گزارش‌های موثق و درست، تشویقی قرار داده می‌شود، برای اتهام‌زنی و ارائه گزارش‌های نادرست که از روی انتقام‌جویی ارائه می‌شود نیز باید مجازاتی پیش‌‌بینی شود و از فرد درباره دلایل این اقدام بازخواست صورت گیرد.در عین حال امر به معروف و نهی از منکر، یک وظیفه اسلامی است که به عنوان واجب فراموش شده، مطرح شده است. چرا که اگر این وظیفه عمومی رونق یابد، شاید ناهنجاری‌ها از بین برود، یعنی مردم به گونه‌ای عمل می‌کنند که هر چه برای خود می‌پسندند برای دیگران نیز می‌پسندند.زمانی که ورود به زندگی شخصی افراد مهم تلقی می‌شودبا این وجود در گزارش فساد باید مواظبت کرد که تحت عنوان گزارش، در زندگی شخصی افراد ورود پیدا نکرد و بدون در نظر گرفتن مسائل شرعی، وارد زندگی شخصی افراد نشد و فرد را به خاطر موضوعات شخصی پای محاکمه کشید. سرک کشیدن در زندگی کسی که به جامعه ضربه‌ای وارد نمی‌کند و مفسده‌ای به شمار نمی‌رود، از روی کنجکاوی نباید صورت گیرد. اما گاهی همین زندگی شخصی باید پیگیری و فساد آن افشا شود و آن زمانی است که مجموعه یا فردی در خانه‌ای مثلا پارتی برگزار و جوانان و افرادی را در دام فساد گرفتار کردند، یا حتی در مسائل امنیتی، اقتصادی و حکومتی توطئه یا اختلاس می‌کنند و در حال پنهان‌کاری مفسده‌ای هستند و در نتیجه اگر مسؤولان دیر بجنبند، به نظام و مردم ضربه وارد می‌شود. در این مواقع باید وارد عمل شد و این مفاسد را اطلاع داد حتی اگر در خانه شخصی باشد.برای افشاگری فساد  و رسیدن به جامعه آرمانی باید همه کمک کنند، چرا که دستگاه قضا با وجود اراده قوی، قادر به شناسایی تمام مفاسد نیست. بنابراین برای داشتن جامعه سالم باید همه باهم در این اقدام ارزشمند فعال باشند.تا زمانی که جرمی ثابت نشده، اعلام عمومی نشودکسی که می‌خواهد منکر و فسادی را گزارش دهد، علاوه بر نداشتن حب و بغض شخصی که اشاره کردید، باید چه ویژگی‌هایی داشته باشد؟گاهی فقط حب و بغض در افشاگری مفاسد مطرح نیست. اما گاهی فردی اطلاعات کافی درباره موضوعی ندارد و مفسده‌ای را از چند واسطه شنیده و به این شنیده‌ها هم اکتفا کرده است و گزارشی ارائه می‌دهد که صحت ندارد. بنابراین برای افشاگری مفاسد تا افراد در موضوعی به اطمینان نرسند و اطلاعات دقیقی در آن زمینه نداشته باشند، نباید وقت دستگاه قضا را گرفت.همانقدر که اسلام و نظام برای مبارزه با فساد سرمایه‌‎گذاری کرده، به همان اندازه برای حفظ آبروی افراد نیز سرمایه‌گذاری کرده است. به همین دلیل، یکی از مواردی که دستگاه قضا باید مقید به انجام آن باشد، این است که تا زمانی جرمی ثابت نشده، اعلام عمومی نشود؛ مگر اینکه در موضوعی خاص که مطالبه عمومی باشد. پس نباید قبل از اثبات جرم، افکار عمومی را درگیر کرد و بعد که مشخص شد جرمی صورت نگرفته و اتهامی بیش نبوده است، آبروی فرد را بازیچه قرار داد.امر به  معروف و نهی از منکر نباید سلیقه‌ای و با حرکت هیجانی باشددر سال‌های اخیر شاهد تعرض به آمران به معروف و ناهیان از منکر بودیم. برای تأمین امنیت روانی و جسمی آنها پس از افشای فساد، دولت چه وظایفی دارد؟باید آمران به معروف و ناهیان به منکر بر اساس ضوابط عمل کرده و هر کسی به سلیقه خود وارد عمل نشود. خداوند در قرآن نیز دستور امر به معروف و نهی از منکر داده است و فقها و بزرگان دین نیز مراحل و شیوه‌هایی برای آن ذکر کردند که آمران به معروف و ناهیان از منکر باید با این شیوه‌ها آشنا بوده و بر اساس آن‌ها عمل کنند، نه اینکه با هر شیوه، سلیقه و حرکت هیجانی این فریضه الهی را جامه عمل بپوشانند.اما وقتی آمر به معروف و ناهی از منکر با ضوابط فکری و اصول، زمانی منکری یا تجاوزی به شهروندی صورت می‌گیرد و در مقابل، فردی که فکر می‌کند می‌تواند با آزادی به هر کسی تعرض کند، با زبان ملایم و بدون عبور از خطوط نهی از منکر می‌کند، مسؤولان و به ویژه دستگاه قضا باید او را مورد حمایت قرار دهند تا سایر افراد نیز انگیزه لازم برای مبارزه با فساد را داشته باشند. در غیر این صورت، جامعه به سمتی می‌رود که افراد می‌گویند «سری که درد نمی‌کند، دستمال نمی‌بندند» و یا با خود فکر می‌کنند که اگر نهی از منکر کنیم به جای کسی که مرتکب منکر شده است، ما را مؤاخذه می‌کنند که این نوع نگرش آسیب جدی برای جامعه دارد.بر همین اساس، فضای جامعه باید طوری باشد که همه مشوق آمر به معروف و ناهی از منکر باشند. اگر چنین فضایی ایجاد شود، هیچ کسی به خود اجازه ارتکاب منکر و خلاف نمی‌دهد، چرا که هزاران چشم او را می‌بیند و او را زیر نظر گرفته‌اند. بنابراین دیگر نیازی به تشکیل پرونده و دستگاه قضا هم نیست.برخی از مفاسد توسط مسؤولان در ادارات دولتی به وجود می‌آید/ افشاکنندگان فساد باید مصون باشنددولت نیز در این زمینه نقش مهمی دارد که باید ضوابطی توسط دستگاه قضا تنظیم شود تا همه برای افشای مفاسد در یک مدار حرکت کنند و در صورت انجام اقدامی علیه مفسدان، مورد آسیب قرار نگیرند.علاوه بر این، معتقدم که برخی از مفاسد توسط مسؤولان در ادارات دولتی به وجود می‌آید. بنابراین، اگر کار نظارت بر دستگاه‎های اجرایی به درستی انجام شود، قبل از اینکه دستگاه قضا وارد عمل شود، مسائل در همان ادارات حل و فصل شده و نوبت به پیگیری توسط دستگاه قضا نمی‌رسد.افرادی که دچار مفسده می‌شوند، گاهی دارای پست و مقام هستند که در این موارد باید دستگاه نظارتی و حراست با چشم بیدار اجازه فعالیت چنین افرادی را نداده و از گسترش این مفاسد جلوگیری کند. مثلا اگر کسی گزارشی با دلیل و مدرک درباره مفسده‌ای ارائه داد، مورد تشویق واقع شود و در جایگاه خود مصون باشد. در این صورت دیگر این همه پرونده در دستگاه قضا تشکیل نمی‌شود.آبروی مؤمن در افشاگری فساد حفظ شودجامعه‌ای که در آن نظارت همگانی فعال باشد، از نظر فرهنگی چه رفتارهایی دارد؟اگر کارها به درستی انجام شود و موارد امر به معروف و نهی از منکر نیز به خوبی صورت گیرد، آحاد جامعه احساس خوشحالی می‌کند و عدالت برقرار خواهد شد. البته باید مواظب باشیم که ناامنی در جامعه ایجاد نشود و قبل از اثبات جرم، نام و شخصیت حقیقی و حقوقی افراد در اذهان عمومی فاش نشود.در این زمینه علاوه بر مسؤولان، مردم نیز باید مراقبت کنند، چرا که بر اساس احادیث، آبروی مؤمن از حرمت کعبه نیز بالاتر است. با انجام این امور، اعتماد مردم جلب می‌شود و دیگر حتی ممکن است نیازی به سوت‌زنی هم در جامعه نباشد.یادآور می‌شود، خبرگزاری فارس پس از مطالعات مختلف، بستری را با عنوان گزارش فساد در سامانه «فارس من» راه‌اندازی کرده که مردم می‌توانند در مواردی که فسادی را مشاهده می‌کنند، گزارش آن را در این سامانه ثبت کنند.انتهای پیام/
به گزارش خبرنگار حوزه مسجد و هیأت خبرگزاری فارس، کتاب «توقع روز ظهور» در قالب شرح زیارتنامه امام عصر عجل الله تعالی فرجه الشریف در روز جمعه توسط حجت‌الاسلام سیدعباس موسوی مطلق منتشر شد.این کتاب برگرفته از سلسله مباحث حجت‌الاسلام سیدعباس موسوی مطلق استاد حوزه علمیه و استاد اخلاق در تیر و مرداد ۱۳۹۸ که توسط انتشارات دانشیاران ایران منتشر شده است.در این کتاب چند راه برای شناخت اهل‌بیت عصمت و طهارت پیشنهاد شده و به یکی از این طرق پرداخته شده است. این راه‌ها عبارتند از:طریق اول: قرآن است، یعنی اهل‌بیت را در آئینه قرآن بشناسیم. به تعبیر یکی از مراجع تقلید قرآن برای معرفی اهل بیت (ع) آمده است. طریق دوم : طریق روایات است. هر نوع روایتی از ائمه (ع) صادر شده باشد، سبب شناخت آنان می‌گردد و مهمترین بخش روایات همان است که خودشان را معرفی کرده‌اند. طریق سوم: از طریق ادعیه است. یعنی عظمت اهل بیت (ع) در نوع سخن گفتن آنان با خدا مشخص می‌شود. طریق چهارم : طریق عقل است. یعنی هرکس قوه عاقله او به کمال رسیده باشد، اهل بیت را می‌شناسد. و طریق پنجم: طریق زیارت است که در این کتاب به شرح یکی از زیارات حضرت صاحب الزمان عجل الله تعالی فرجه الشریف پرداخته شده است.علاقه‌مندان می‌توانند برای تهیه این کتاب با هزینه ۳۴ هزار تومان به صفحه اینستاگرام moosavimotlagh.book مراجعه کنند.انتهای پیام/
به گزارش خبرنگار حوزه مسجد و هیأت خبرگزاری فارس، سعید غضنفری با حکم حجت‌الاسلام قمی رئیس سازمان تبلیغات اسلامی به سمت مدیرعاملی بنیاد دعبل خزاعی منصوب شد.حجت‌الاسلام قمی در حکم وی آورده است:انقلاب اسلامی امتداد روشنی از حرکت دهم محرم الحرام سال ۶۱ هجری است و پیوندی ناگسستنی با عاشورای حسینی دارد. این توسل به ذوات مقدس است که همواره حلال مسائل نظام ما بوده و بی‌شک، حرکت گام دوم انقلاب اسلامی نیز بدون عنایات ایشان برداشته نخواهد شد، به واسطه عظمت این دستگاه نورانی، خادمی این خاندان نیز ارزش وصف ناشدنی یافته است و با ارزش مضاعف، خادمی خاندان اهل بیت علیهم السلام خلعتی است که بدون اذن حضرت حجت(عج) نصیب کسی نمی‌شود.خدا را شاکریم که مجموعه گرانسنگ بنیاد دعبل خزایی بیش از ۱۰ سال است که با اشارت رهبر فرزانه انقلاب و با میانداری پیرغلام مخلص آستان مقدس اهل بیت علیهم السلام مرحوم حاج علی آقای آهی به زینت این خدمتگذاری مزین بوده است. در گام دوم این حرکت مقدس ضمن سپاس از بزرگانی که توفیق خادمی این اثر را داشته‌اند، جنابعالی را که مزین به زینت علم و عمل هستید، به مدت دو سال به عنوان مدیرعامل بنیاد دعبل خزاعی منصوب می‌کنم.امید است که با استفاده از همه ظرفیت‌های متدینین و تعامل با همه بخش‌های حاکمیت و استفاده از روش‌های سنتی و نوین، گستردگی و کیفیت خدمات به ستایشگران اهل بیت علیه السلام افزایش یابد و تسهیل خدمات به هیئات مذهبی نیز وجهه همت قرار گیرد.در اینجا بر خود فرض می‌دانم تا از زحمات چندین ساله برادر ارجمند جناب آقای میثم غضنفری تشکر و برای شما و ایشان از درگاه حق، دوام و توفیق آرزو کنم.براساس این گزارش، سعید غضنفری پیش از این سمت دبیری کمیته فرهنگی و آموزشی ستاد مرکزی اربعین را برعهده داشته است.پیش از او، میثم غضنفری مدیرعاملی بنیاد دعبل خزاعی را که به امور صنفی ـ تشکیلاتی و فرهنگی ـ آموزشی ذاکران و شاعران اهل‌بیت علیهم‌السلام می‌پردازد، بر عهده داشت.این بنیاد، سال ۱۳۸۵ بر اساس تقاضای جمعی از مداحان اهل بیت (ع) و طی درخواست مرحوم علی آهی، مداح پیشکسوت از رهبر معظم انقلاب اسلامی تأسیس شده بود.بنا بر آماری که سال ۱۳۹۵ اعلام شد، این بنیاد، بیش از ۲۰۰۰ مداح اهل‌بیت (ع) را زیرپوشش حمایت‌های صنفی و آموزشی دارد.انتهای پیام/
به گزارش خبرنگار کتاب و ادبیات خبرگزاری فارس، چاپ سوم «کتیبه ژنرال» (نامزد هجدهمین جایزه قلم زرین) رمانی بر اساس زندگی سردار بی‌سر، شهید مدافع حرم عبدالله اسکندری روانه کتابفروشی‌ها شد.رمان «کتیبه ژنرال» در دو جلد و هزار صفحه جلد اول «قصرالدشت» و جلد دوم «قمحانه» در انتشارات شهید کاظمی به رشته تحریر در آمده است. رمان «کتیبه ژنرال» یکی از پرحجم‌ترین رمان‌هایی است که در حوزه انقلاب اسلامی، دفاع مقدس و مدافعان حرم تا به امروز توسط نویسنده معاصر کشور اکبر صحرایی تالیف شده است.  رمان با کتیبه ۲۲ شروع شده و از همان آغاز فرم ساده و تقویمی را می‌شکند و از حال به گذشته رجوع می‌کند. اکبر صحرایی به مخاطب و علاقه‌مندان آثارش می‌گوید: شما با خوانش و فرم متفاوتی از رمان این حوزه روبرو هستید! مخاطب و خواننده با فرم روایتی نو روبرو است. درست عین محتوای متفاوت و تو در توی کتیبه ژنرال. رمان در ادامه با کتیبه یک، ادامه پیدا می‌کند تا دایره وار می‌رسد به نیمه دوم کتیبه بیست و دوم. عددی که تعمدا انتخاب شده است و می‌تواند المان روز پیروزی انقلاب اسلامی بیست و دوم بهمن هم تصور شود.غیر از فلاش بک شروع رمان، نویسنده در لایه‌ها و فواصل دیگر متن، فلش بک‌های کوچک‌تری هم ایجاد می‌کند. یعنی همان بازگشت به عقب؛ اما محتوا: ورود شخصیت اصلی رمان عبدالله اسکندی و حضورش در اولین عملیات تهاجمی جنگ سوریه، بهانه می‌شود تا نویسنده ضمن تشریح و شکافتن کامل شخصیت اسکندری، خواننده را به تماشای دقیق تاریخ ۶۰ تا ۷۰ سال معاصر ایران ببرد. اوج این نمایش و سفر خواننده از پیروزی انقلاب تا پایان جنگ ایران و عراق و تشریح وقایع و اتفاقات ریز و درشت انقلاب اسلامی است. اسکندری در اصل، نماد و میوه انقلاب اسلامی ایران معرفی می‌شود و نویسنده به دور از شعار با شکافتن لایه‌های شخصیت اسکندری به خواننده اجازه می‌دهد تا در مورد این شخصیت خود قضاوت کند.قضاوتی عملگرانه و ملموس. به نحوی رمان «کتیبه ژنرال» در اصل کتیبه انقلاب اسلامی و رمانی تاریخی است. رمانی که می‌تواند جنگ و صلح ایران هم به نحوی باشد. چنان که تالیف آن پنج سال با انجام تحقیقات میدانی و سفر به طول انجامید. در آخر خواننده با خواندن کتیبه ژنرال می‌تواند تا حد زیادی پاسخ پرسش‌های خود از اهداف و چگونگی انقلاب را دریافت کند. جایی که هومن نسل چهارمی ذهنش پر است از پرسش‌های متعدد از چرایی و ادامه انقلاب اسلامی.اسامی و عنوان‌های رمان کتیبه هم حرف دارند. کتیبه که جای فصل نشسته است. قصرالدشت اسم جلد اول رمان، قصه‌ای زیبا و تاریخی در جوار شهر شیراز که نمی‌توان شیراز را بدون آن شیراز نامید و «قمحانه» نام جلد دوم به معنای انبار گندم. دو اسمی که به نحوی پیوند و اشتراک بین ایران و سوریه در چهل و اندی سال اتفاقات مشترک این دو کشور محور مقاومت و پایداری است.«کتیبه ژنرال» جدا از روایت داستان جذاب و خواندنی آن با محور شخصیت عبدالله اسکندی و اعظم همسر باوفایش، تاریخ معاصر را زیبا و جذاب به تصویر می‌کشد؛ جایی که از علی ده تیری، قوام، باغ ملی، اصغر، حلیمه خاتون و... می‌گوید.تاریخ فارس و ترویج و زنده کردن لغات فرهنگ بومی فارس به خصوص شیراز از ویژگی‌های رمان کتیبه ژنرال است.چاپ سوم کتیبه ژنرال (نامزد هجدهمین جشنواره قلم زرین) در دو جلد به نام‌های قصر الدشت و قمحانه در ۱۰۱۵ صفحه و در قطع رقعی توسط انتشارات شهید کاظمی روانه کتابفروشی‌ها شد.انتهای پیام/
خبرگزاری فارس- گروه قرآن و فعالیت‌های دینی: پیامبر (ص) خطاب به امام علی (ع) می‌فرمایند: «یاعَلی ! سَیِّدُ الکَلامِ القُرآنُ» ای علی! برترین سخن، قرآن است. (تفسیرابی الفتوح ۲/۳۱۹)در ادامه تلاوت ترتیل صفحه ۴۱۳ قرآن شامل آیات ۲۰ تا ۲۸ سوره مبارکه لقمان باصدای مرحوم مصطفی اسماعیل تقدیم می‌شود.انتهای پیام/
به گزارش خبرگزاری فارس مجموعه نمایشی «یکی بود، یکی نبود» توسط گروه کودک و نوجوان شبکه قرآن و معارف سیما در حال تولید است. پیش از این حدود ۱۰ سال شبکه قرآن و معارف سیما در ساخت سریال فعالیتی نداشت و قرار است بزودی گروه فیلم و سریال در این شبکه تشکیل شود.«پرویز امیری» تهیه‌کننده مجموعه نمایشی «یکی بود، یکی نبود» گفت: این مجموعه تلویزیونی تلفیقی از عروسکی و رئال است و در آن بازیگران در کنار عروسک‌ها به ایفای نقش می‌پردازند.وی افزود: مجموعه عروسکی «یکی بود یکی نبود» قصه دو بچه است که پدربزرگ‌شان نویسنده کتاب کودک است و به طور ناخواسته بچه‌ها را وارد فضای قصه‌ها می‌کند.وی ادامه داد: مرضیه منصوری کارگردان و نیوشا صدر نویسندگی «یکی بود یکی نبود» را به عهده دارند و بازیگرانی همچون مریم سعادت، حسین رفیعی، رامین ناصرنصیر، فهیمه باروتچی و بهشاد مختاری و بازیگران کودک پرهام موحدیان و عسل شاکری در این مجموعه به ایفای نقش می‌‌پردازند، همچنین بنفشه بدیعی طراح عروسک و محمد اعلمی عروسک‌ساز از افرادی هستند که در مجموعه نمایشی «یکی بود، یکی نبود» حضور دارند، همچنین این مجموعه در هر قسمت بازیگران مهمان دارد.این سریال برای سه فصل سی قسمتی طراحی شده است و از دیگر عوامل آن می‌توان به علیرضا چنگیزی مدیر تولید، پیام حنفی سرپرست گروه کارگردانی و برنامه ریز، حمید رحیم‌زاده مدیر فیلمبرداری، سامان شهامت مدیر صدابرداری، شبنم جمالی طراح دکور، مهتاره علیزاده طراح صحنه، نجمه خاتمی طراح لباس، بابک شعاعی طراح گریم، رویا بابا بیگی منشی صحنه، مجید شتی تدوینگر، عباس بیگدلی دستیار تهیه‌کننده اشاره کرد.خاطر نشان می‌سازد یکی بود یکی نبود یک مجموعه نمایشی برای مقطع سنی کودک است که تولید آن از ولادت امام رضا علیه‌السلام آغاز شده و به زودی از قاب شبکه قرآن و معارف سیما پخش خواهد شد.انتهای پیام/
به گزارش خبرگزاری فارس، کتاب «شاهنامه شاه خورشید چهر» با موضوع بررسی سنت حمله سرایی در ادب پارسی منتشر شد.«شاهنامه شاه خورشید چهر» نوشته سیدعلی کاشفی خوانساری، پژوهشی درباره منظومه‌های حمله حیدری در وصف مولای متقیان از سوی نشر گویا راهی بازار نشر شد.یکی از جلوه‌های سنت قصه‌خوانی و نقل‌گویی در  زندگی سنتی ایرانیان، منظومه‌های حماسی درباره‌ دلاوری‌های علی علیه‌السلام است که با عنوان عام «حمله حیدری» سروده و شنوده می‌شده‌اند.کاشفی خوانساری، پژوهشگر حماسه‌های دینی که پیش از این اثر، دو کتاب در زمینه حمله‌سرایی منتشر ساخته است، در این کتاب ابتدا سیر سرایش حماسه‌های دینی و علوی را پیش و پس از سروده شدن حمله حیدری باذل خراسانی مرور کرده، سپس از منظومه‌های متعدد با نام حمله حیدری یاد می‌کند.بخش دوم کتاب به معرفی و نمونه آثار چهار سراینده اصلی و بزرگ حمله حیدری، یعنی باذل خراسانی، ابوطالب فندرسکی، آزاد کشمیری و راجی کرمانی اختصاص دارد.در این کتاب، نکات تازه‌‌ای درباره حمله حیدری و سرایندگان آن آشکار شده و برخی اشتباهات بزرگ و سوءبرداشت‌های ادب‌پژوهان تصحیح شده است.محسن مهرابی، فاطمه مهری، آرش ابوترابی و فاطمه سادات میرصانع در این پژوهش با کاشفی خوانساری همکاری داشته‌اند.کتاب «شاهنامه شاه خورشید چهر» را نشر گویا در ۴۳۲ صفحه و با قیمت ۵۵ هزار تومان منتشر کرده است.انتهای پیام/
"به گزارش خبرگزاری فارس، سردار "" حسین اشتری"" در پنجمین جلسه قرارگاه اربعین حسینی (ع) در سال 99 با بیان اینکه  برقراری و تامین امنیت زائران و همچنین تسهیل در ارائه خدمات رسانی به آن ها از اولویت های ناجاست، گفت: امسال به دلیل شیوع ویروس منحوس کرونا در کشور شرایط متفاوت تر از سال های قبل است و برای گذر از این شرایط باید تمام دستگاه های مربوطه پای کار باشند.وی با تاکید بر اینکه برگزاری مراسم اربعین حسینی (ع) منوط به تصمیم ستاد مرکزی اربعین و ستاد کل نیروهای مسلح (قرارگاه امام رضا (ع)) است، ادامه داد: این در حالی است که نیروی انتظامی با توجه به کسب تجربیات مطلوب طی سال های گذشته در برگزاری مراسم عظیم اربعین حسینی (ع)، امسال نیز آماده تر از قبل پذیرای زائران خواهد بود.فرمانده نیروی انتظامی با بیان اینکه باید تمامی زیرساخت ها برای خدمت رسانی مطلوب فراهم باشد، تصریح کرد: قطعا در این راستا دستورالعمل هایی ابلاغ می شود که بایستی مبنای کار تمامی فرماندهان انتظامی استان های مربوطه و معاونان قرار بگیرد؛ لازم است که با سازمان ها و نهادهای دیگر نیز جلساتی برگزار و تمام نیازمندی ها مطرح و مطالبات نیز برای رفع نقاط ضعف و تقویت نقاط قوت درخواست شود.این مقام ارشد انتظامی همچنین گفت: با توجه به ارائه دستورالعمل ها و به کارگیری تمام توان و امکانات موجود، باید امنیت در مرزهای 4 استان خوزستان، ایلام، کرمانشاه و سیستان و بلوچستان برای تردد زائران نیز به طور کامل برقرار باشد.سردار اشتری تاکید کرد: مسؤولیت معاونت بهداد ناجا در شرایط حساس کنونی (شیوع ویروس کرونا) بیشتر از قبل خواهد بود چرا که باید بیش از هر زمان دیگری آماده ارائه خدمات رسانی مطلوب (برقراری درمانگاه ها و آموزش های بهداشتی) به زائران باشد.انتهای پیام/"
یوسف قوجق برگزیده جشنواره قلم زرین با اشاره به کتاب «تاریخ با طعم ذغال اخته» که برگزیده جایزه قلم زرین شد در گفت‌وگو با خبرنگار کتاب و ادبیات خبرگزاری فارس اظهار داشت: در این رمان، تاریخ پهلوی اول، به عنوان پس‌زمینه‌ خط داستانی، مطرح است و تلاش کردم تا از طریق دو دانش‌آموز (نماد نسل نوجوان و کنجکاو بعد از انقلاب اسلامی) و به واسطه‌ پدربزرگ و مادربزرگ همان دو دانش‌آموز (نماد نسل پرتجربه قدیم) روایت را پیش ببرم.وی افزود: تلاش کردم اطلاعات جامعی درباره مقاطعی از سرگذشت رضاخان و برخی از وقایع تاریخ پهلوی اول، سیاست‌های مداخله‌گرانه انگلیس در کودتای رضاشاهی را مطرح کرده و در خطی داستانی به اکثر شبهات مطرح برای نوجوانان و نسل کنونی پاسخ دهم.نویسنده رمان «لحظه‌ها جا می‌مانند» با اشاره به شخصیت‌های رمان گفت: راوی که نویسنده است، با فرهاد که رزمنده بسیجی است، آشنا می‌شود. راوی، وقتی برای نخستین بار به منزل فرهاد می‌رود، عکسی از پدربزرگ فرهاد با متنی رازآلود می‌بیند. از فرهاد می‌شنود که در سال‌های آخر عمر، یک روز با پیرزنی به نام آنا که یکی از مبارزان آزادیخواه دوره رضاشاه بوده، آشنا شده و یک روز بعد، فوت کرده است.قوجق ادامه داد: نویسنده وقتی می‌شنود که آنا مادربزرگ یحیی همکلاسی‌اش در سال ۱۳۵۰ بوده و اکنون رزمنده‌ هم‌رزم‌اش است، کنجکاو می‌شود تا ماجرای آشنایی پیرزن مبارز دوره رضاشاه و پیرمرد طرفدار رضاشاه را بداند و....این نویسنده ادامه داد: در مجموع تلاش کردم خودم را به نسل نوجوان امروز نزدیک‌تر کنم؛ امروز نوجوانان متفاوت فکر می‌کنند، دلیل و منطق‌های محکم می‌خواهند و قبول نمی‌کنند یک شخصیت سیاهِ سیاه و یا سفیدِ سفید باشد.برگزیده جشنواره قلم زرین اضافه کرد: لذا برای پیشبرد خط داستانی از دو پیرمرد و پیرزن استفاده کردم و به جنبه‌های مثبت و منفی پهلوی پرداختم. در واقع تاریخ را از یک منظر نگاه نکردم و جنبه‌های مثبت و منفی را طوری نوشتم که باورپذیر باشد و مخاطب گریزپا را پای روایت نگه دارد.گفتنی است رمان «تاریخ با طعم ذغال اخته» که به پیشنهاد حوزه هنری کودک و نوجوان نوشته شده، در بخش داستان کوتاه نوجوان هجدهمین جشنواره قلم زرین به عنوان کتاب برگزیده سال معرفی شد.انتهای پیام/
به گزارش خبرنگار قرآن و فعالیت‌های دینی خبرگزاری فارس آیت‌الله احمد مبلغی در برنامه شبکه چهارم سیما در ارتباط با «کارکرد اندیشه شهید محمدباقر صدر برای امروزِ امت اسلامی» خاطرنشان کرد: نبوغ آن است که انسان بتواند از حالت عادت پذیر شده عبور، و زاویه های نهفته و ناپیدا را کشف و ایجاد کند و شهید صدر دارای چنین نبوغی بود، نبوغ شهید صدر از او شخصیتی ساخته بود که بدور از کلیشه ها، به سمت «نوسازی اندیشه» و «نوآوری در اندیشه» حرکت می‌کرد.ذهن فلسفی و دستگاه‌مند شهید صدررئیس مرکز تحقیقات اسلامی مجلس گفت: ذهن فلسفی مرحوم شهید صدر، وفتی وارد فقه می‌شود، آن را هدفمند می‌کند، به صورت طبیعی وقتی ذهن، ذهن دستگاه‌مندی است، اندیشه‌ای که از آن می‌تراود، اندیشه‌ای تک، متضاد، فاقد پیشینه و ناسنجیده نیست و به گونه‌ای نیست که لازم و ملزومات آن برای خود شخصیت متصور نشده باشد، بلکه انسان نابغه، اگر اندیشه کند، حرف های او منسجم و هماهنگ است.نظریه‌پردازی بر پایه اندیشه‌های شهید صدروی اظهار داشت: شهید صدر ذهنی دستگاه‌مند و منسجم‌اندیش داشت و هر اندیشه شهید صدر اندیشه‌ای «تک افتاده» و تنها نیست، بلکه با مجموعه‌ای از ملزومات و منظومه‌ای از اندیشه‌های همخوان و هماهنگ همراه است. به همین دلیل هر پژوهشگر می‌تواند به راحت، پیش فرض‌ها، دیدگاه ها، نوع نگاه و اجزای اندیشه ایشان را کشف و کسب کند و حتی بر پایه آنها نظریه پردازی کند.آیت الله مبلغی با تاکید بر تلاش برای کشف ابعاد نامکشوف اندیشه های شهید صدر گفت: تکرار صرف نظریه هایی مکشوف شهید صدر، به تنهایی کافی نیست بلکه ما باید ناگفته های ایشان را از دل این اندیشه ها، کشف و ارائه کنیم. شخصیت‌های بزرگی مانند مرحوم ملاصدرا، امام راحل، شهید صدر وعلامه طباطبایی به دلیل اینکه ذهن منسجم و دستگاه‌مندی داشتند، نظریه‌های آنها قابل واکاوی است.وی افزود: حوزه‌های علمیه می‌توانند با تمرکز بر ایده‌ها و اندیشه‌های شهید صدر، ملزومات فکری ایشان را دنبال، و نظریه‌پردازی کنند. هر چه تاریخ به جلوتر می‌رود، اندیشه‌های شهید صدر برجسته تر از گذشته تبلور می‌یابد و می‌رود که به یک جریان قوی در حوزه‌های علمی و دانشی در بستر امت تبدیل شود.نقش‌های چندگانه شهید صدر در قبال دانش و اندیشهاستاد برجسته حوزه علمیه قم بیان کرد: شهید صدر در قبال اندیشه‌های موجود نقش‌هایی همچون بارور‌سازی اندیشه، محتوا بخشی به اندیشه، ارزش افزوده بخشی به اندیشه وکارکرد بخشی به اندیشه را داشته است.وی با اشاره به اینکه شهید صدر در حوزه فقه، اجتهاد نظریه ای را به اجتهاد رایج و کلاسیک اضافه نمود، گفت بر این اساس او نظریه مکتب اقتصادی را ارائه نمود که خود یک دانش است و از روش فقهی ویژه تبعیت می‌کند. همچنین یکی دیگر از دانش‌های تاسیس شده توسط شهید صدر، دانش اجتماعی مبتنی بر قرآن است تحت عنوان مجتمعنا که در دامنه علم کلام رخ داده است.وی افزود: ایشان این دانش را با نگاه به سنن الهی حاکم بر جامعه، تاسیس نمود که بسیار حائز اهمیت است. او توانست از سنن الهی، نقبی به جامعه بزند و از جامعه نیز حرکتی به سمت سنن آغاز و بازتعریفی را از این دو ارائه کند و نشان دهد که نگاه قرآن و دین به جامعه به یک دانش مهم می‌انجامد.شخصیت میدان متناظرسازی اندیشه‌هاوی با اشاره به اینکه مرحوم شهید صدر، قهرمان میدان به کشاکش آوردن اندیشه ها و متناظر سازی آنها نسبت به هم بود گفت او این شیوه را در اصول، فقه، فلسفه، اقتصاد و اندیشه های اجتماعی و فلسفه علمی با قوت گرفت و از این رهگذر موفق به ابداعات و ابتکارات چشمگیری شد.رئیس مرکز تحقیقات اسلامی مجلس به عنوان نمونه گفت: مرحوم شهید صدر در اصول، وقتی می خواست اندیشه شخصیت هایی مانند محقق اصفهانی را مطرح کند، آن را به مصاف اندیشه های اصولیان بزرگی همچون نایینی و عراقی و... می برد و این رفت و برگشت ها را تا آنجا به پیش می‌برد که هم تقریری نو از حرف های آنها را ارائه کند و هم ابتکاراتی را رقم زند و حرف های تازه، اساسی و منقحی را ارائه دهد.نمونه‌هایی از قواعد اصولی بازسازی شده توسط شهید صدروی گفت: می توانیم به چندین قاعده اصولی اشاره کنیم که شهید صدر این قواعد را با قالب هایی نو و از زاویه های دید جدیدتر و با محتواهایی عمیق تر ارائه داده است. قاعده ها و اندیشه‌هایی همچون: قاعده انصراف، تراکم ظنون، سیره متشرعه، سیره عقلاییه، قاعده مناسبات حکم و موضوع، قاعده فهم عرفی و... در دستگاه اصولی وی چهره دیگری به خود می‌گیرد و ادبیات پربارتری پیدا می‌کند؛ فی المثل قاعده تراکم ظنون به حساب احتمالات و قاعده فهم عرفی به فهم اجتماعی تبدیل می شود و درون سیره متشرعه و سیره عقلائیه، خرده قواعد بسیار پدید می آید.نگاه تجزیه‌ای و منظومه‌ایعضو مجلس خبرگان رهبری با اشاره به اینکه داشتن نگاه تجزیه‌ای درعین منظومه سازی، ویژگی تفکر شهید صدر بود، گفت: شکافتن و لایه لایه ها کردن موضوعات و تبدیل آنها به چند مسئله و سرانجام رسیدن به یک نگاه مجموعه ای و منظومه ای از مختصات اندیشه شهید صدر است.اصالت همراه با معاصرتوی اظهار داشت: فکر شهید صدر در عین آنکه اصولا از یک بعد عمیق تاریخی برخوردار است و رنگ و لعاب تاریخی را در فکر ایشان قابل لمس است، از یک نگاه متمرکز بر زمان نیز برخوردار است و به تعبیر دیگر اصالت با همه عمق آن همراه با معاصرت با همه معنای آن در اندیشه شهید صدر به چشم می خورد؛ به گونه‌ای که از اندیشه های ایشان بوی همزمان تاریخ و انسان معاصر به مشام می رسد.وی ادامه داد: مرحوم شهید صدر تصریح می کند که باید خصایص جامعه انسان معاصر را بشناسیم و آنها را در فقه و دانش های خود اعتبار ببخشیم، اینکه یک شخصیت به کلیات بسنده نکند بلکه به تاریخ و انسان معاصر نگاه کند و خصایص انسان معاصر را بشناسد، آنها را اعتبار ببخشید، خیلی مهم است. باید مرحوم شهید صدر را در مصاف و مواجهه با دانش ها بسنجیم که چه رویکرد و تاثیری در قبال دانش های اسلامی داشته است.نگاه های فلسفه فقهی شهید صدرآیت الله مبلغی ادامه داد: ایشان فهم فقیه را تحث تاثیر عوامل مختلف می دید و در این چارچوب معتقد بود که گاه فهم فقیه از نظریاتی که دارد اثر می پذیرد.  شهید صدر بر این اساس معتقد بود که فقیه باید دارای نظریات کلامی، تاریخی و علمی باشد.تفسیر شهید صدرمبلغی گفت: شهید صدر در تفسیر یک روش ابداعی دارد و آن تفسیر موضوعی است که به واقع یک روش تفسیری مهم قلمداد می شود و متضمن تبیین چگونه بر آمدن از جامعه به سمت قرآن است.شهید صدر و امت اندیشیعضو مجلس خبرگان رهبری گفت: شهید صدر تصریح می‌کند که باید دو جریان به موازات هم را دنبال کنیم یکی درون شیعه و معطوف به شیعه، و دیگری در فضای امت و معطوف به امت.آیت الله مبلغی با اشاره به اینکه امت از دیدگاه ایشان نه شیعه به تنهایی و نه سنی به تنهایی است، گفت: بخشی از فعالیت های علمی شهید صدر ایجاد دانش برای امت به عنوان امت بوده است. وقتی آثار شهید صدر در دانشگاه و مراکز اهل سنت تدریس می شد، آنها فارغ و فراتر از فضای شیعه و سنی این اندیشه ها را تلقی و دریافت می‌کردند.آیت الله مبلغی تصریح کرد: شهید صدر با نگاه هوشمندانه و کاملاً فراگیر، با امت سخن گفته است و دانش هایی درخور امت با قطع نظر از شیعه و سنی را شکل داده است.افزوده شدن نوع چهارمی از شیوه مقارنه توسط شهید صدرآیت الله مبلغی با اشاره به شیوه مقارنه بین شیعه و سنی، گفت: تا قبل از ایشان، سه نوع شیوه تشریفاتی (با نقش تقریبی)، موازنه ای و تمهیدی (دیدگاه آیت الله بروجردی) وجود داشت، ولی شهید صدر یک شیوه چهارم مقارنه ای را توانست اضافه کند که تحولی شگرف محسوب می‌شود. این شیوه عبارت است از بهره گیری از آراء مذاهب در نظریه پردازی در چارچوب فقه اسلامی و فقه امت.وی گفت: شیوه مقارنه ای به کار رفته شده در اقتصادنا نه شیوه ای تشریفاتی و نه شیوه ای موازنه ای و نه شیوه ای تمهیدی است، بلکه شیوه ای از مقارنه است که بر پایه آن، فقه النظریه شکل می گیرد و آراء مذاهب در مواردی خانه های خالی مربوط به نظریه را پر می کنند.اخلاق اندیشی شهید صدرآیت الله مبلغی انصاف و اخلاقی بودن را از ویژگی های شهید صدر دانست و گفت: انسان اخلاقی مانند شهید صدر به دلیل برخوردار بدون از روح و شخصیت پاکیزه و طیب، بهتر از انسان غیراخلاقی می اندیشد، حرف های دیگران را خوب می شنود و بر آنها ارزش افزوده می گذارد.رئیس مرکز تحقیقات اسلامی مجلس با اشاره به اینکه اخلاق و اخلاقی بودن به روی ذهن انسان، آفاق جدیدی را می گشاید و براندیشه او نیز تاثیر می گذارد، گفت: مرحوم محقق اردبیلی از جمله شخصیت های اخلاقی بودند که این اخلاق او بر اجتهاد و نوآوری ایشان تاثیر گذاشت.انتهای پیام/
به گزارش خبرنگار قرآن و فعالیت‌های دینی خبرگزاری فارس دوره‌های آموزشی تلاوت قرآن کریم با عنوان «شکوه تلاوت رضوی» به همت مرکز قرآن کریم آستان قدس رضوی به صورت حضوری و غیر حضوری برگزار می‌شود.این برنامه به صورت حضوری و غیرحضوری و به صورت رایگان برگزار می‌شود و در آن دوره هایی چون روخوانی و روانخوانی تجوید مقدماتی و تفسیر قرآن کریم اجرا خواهد شد.علاقه‌مندان برای حضور در این دوره‌ها تا پایان فردا هفدهم تیرماه مهلت دارند جهت ثبت‌نام اقدام کنند. همچنین داوطلبان دوره‌های حضوری باید به صورت حضوری به اداره علوم قرآنی حرم رضوی مراجعه کنند.همچنین علاقه‌مندان می‌توانند جهت کسب اطلاعات بیشتر و نام‌نویسی به سایت اینترنتی مرکز قرآن کریم آستان قدس رضوی مراجعه کنند.انتهای پیام
حجت‌الاسلام غلامعلی قدیریان رئیس ستاد کانون‌های فرهنگی و هنری مساجد استان تهران در گفت‌وگو با خبرنگار حوزه مسجد و هیأت خبرگزاری فارس با اشاره به برنامه‌های اوقات فراغت این کانون‌های برای کودکان و نوجوانان اظهارداشت: برنامه‌های اوقات فراغت کانون‌های فرهنگی و هنری مساجد تهران از ۱۰ تیرماه آغاز شده و تا ۱۰ شهریورماه ادامه خواهد داشت.برگزاری طرح اوقات فراغت در  ۱۳۰۰ مسجد تهرانوی افزود: امسال این برنامه‌ها در ۱۳۰۰ مسجد تهران برگزار خواهد شد که با توجه به شیوع ویروس کرونا، برنامه‌های امسال به صورت مجازی و حضوری برگزار خواهد شد.قدیریان با اشاره به جزییات برنامه‌های امسال گفت: برنامه‌ها به صورت سه شبستان فرهنگ، هنر و نوآوری طراحی شده است که هرکدام دارای رواق‌هایی هستند.جزییات شبستان فرهنگ کانون‌های مساجدرئیس ستاد کانون‌های فرهنگی و هنری مساجد استان تهران با اشاره به رواق‌‌های شبستان فرهنگ در این برنامه‌ها گفت: شبستان فرهنگ با رویکرد قرآنی در بخش‌های نور، کتاب، رسانه، همدلی و دانش و در قالب‌های کلاس، همایش، نشست، محفل، حلقه، بازدید، مسابقه، نمایشگاه، شبکه‌های مجازی، تولید دانش و کارگاه قرآنی برگزار خواهد شد.وی افزود: در شبستان نوآوری نیز دو رواق پیگیری خواهد شد، گفت: کارآفرینی و فناوری دو محور برنامه‌ها در این بخش خواهند بود که در قالب‌های کارگاه، نمایشگاه، فروشگاه، ارائه طرح، کلاس، شبکه‌های مجازی دنبال خواهد شد.رویکردهای هنری اوقات فراغت مسجدی‌هاقدیریان با اشاره به رواق‌های در نظرگرفته شده برای شبستان هنر گفت: سرود، نمایش، فیلم، قلم و ترنج در قالب‌های کلاس، کارگاه، تولید اثر، نمایشگاه و نشست برگزار خواهد شد.رئیس ستاد کانون‌های فرهنگی و هنری مساجد استان تهران در پایان خاطرنشان کرد: علاقه‌مندان برای شرکت در برنامه‌های اوقات فراغت می‌توانند به کانون‌های مساجد استان تهران مراجعه و ثبت نام کنند.انتهای پیام/
به گزارش خبرنگار حج و زیارت خبرگزاری فارس، با شیوع کرونا در عربستان و در آستانه ایام حج تمتع، مقامات سعودی دستورالعمل جدیدی برای جلوگیری از شیوع کرونا در مناسک حج ابراهیمی صادر کردند.بر اساس این دستورالعمل، زائران حج تمتع امکان لمس خانه خدا را ندارند و از بوسیدن کعبه و حجرالاسود ممانعت خواهد شد.با این اقدام به طور حتم نرده‌های موجود در اطراف کعبه باقی می‌ماند و زائران امکان نزدیک شدن به خانه خدا را نخواهند داشت و در فضایی با بیش از ۴ متر فاصله از کعبه به طواف خواهند پرداخت.امسال با شیوع کرونا در جهان، دولت عربستان تصمیم گرفت که حج تمتع را فقط برای ساکنان عربستان آن هم با اعمال محدودیت سنی برگزار کند. بر همین اساس، امسال ۱۰ هزار نفر از ساکنان عربستان در حج تمتع حضور می‌یابند و سایر زائران خانه خدا برای سال آینده باید خود را آماده تشرف به سرزمین وحی کنند.خانه خدا از اواخر سال گذشته با شیوع کرونا بسته شد و همچنان درهای مسجدالحرام به روی زائران بسته است و فقط کارکنان و مقامات سعودی امکان تشرف و اقامه نماز جماعت در این مکان مقدس را دارند. هنوز زمان قطعی بازگشایی مسجدالحرام مشخص نیست. این امر در حالی است که مسجدالنبی (ص) از هشتم شوال میزبان زائران است.به گزارش فارس، با توجه به اینکه عربستان لغو حج برای زائران کشورهای مختلف را دیر اعلام کرد، بیش از ۸۷ هزار ایرانی برای تشرف به خانه خدا در حال کسب آمادگی لازم بودند که به دلیل تصمیم سعودی‌ها، تشرف این افراد در صورت تمایل به سال آینده موکول می‌شود.انتهای پیام/
به گزارش خبرگزاری فارس مجموعه‌ دو قسمتی «صفر و بی نهایت» درباره زندگی مرحوم «حسینعلی البرز» بزرگترین واقف علمی کشور و بنیانگذار «نوبل ایرانی» ساخته می‌شود.با توجه به ضرورت معرفی هرچه بیشتر شخصیت‌های برجسته و تأثیرگذاری همچون مرحوم «حسینعلی البرز» به مردم کشورمان، مجموعه‌ای دو قسمتی (۴۵ دقیقه‌ای) پیرامون همین موضوع در حال تولید است.فیلمنامه این مجموعه که «صفر و بی نهایت» نام دارد، گذری بر زندگی پر فراز و نشیب «حسینعلی البرز» است. اسناد بنیاد البرز، کتاب چهره ماندگار وقف به قلم منوچهر فقیه و روزنامه‌های اطلاعات و کیهان از منابع استفاده شده در این مستند هستند که توسط مهدی ضحاکی و سجاد فرامرزی کارگردانی شده است.تصویربرداری از افرادی که مرحوم «حسینعلی البرز» را درک کرده‌اند و دانشجویان و افراد موفقی که از بنیاد البرز جایزه گرفته‌اند و همچنین بازسازی زندگی مؤسس بنیاد فرهنگی البرز از دوران کودکی تا لحظه مرگ و پیشرفت بنیاد بعد از انقلاب اسلامی در بیش از ۲۰ لوکیشن مختلف، از مراحل ساخت مجموعه «صفر و بی نهایت» است که سجاد فرامرزی تهیه‌کننده آن است.جلیل فرجاد نقش مرحوم «حسینعلی البرز» را در مجموعه «صفر و بی نهایت» بر عهده دارد؛ علی صابری و بنیامین صفاپور از دیگر بازیگران این مجموعه هستند.بنیاد فرهنگی البرز با هدف‌‌‌ ترویج فرهنگ و دانش کشور، سال ۱۳۴۲ توسط زنده‌یاد مرحوم «حسینعلی البرز» از طریق وقف اموال، تاسیس شده است. مرحوم «حسینعلی البرز» برای تأسیس این بنیاد تمام اموال خود را «وقف» کرد. وی حتی خانه شخصی خود را نیز فروخت و مبلغ آن را به مجموع دارایی‌های بنیاد اضافه کرد و در یکی از اتاق‌های هتل ایرانشهر که آن هم موقوفه بنیاد البرز است زندگی کرد.مؤسس بنیاد فرهنگی البرز سال‌ها علاوه بر عضویت در نخستین هیئت امنای دانشگاه شریف، تمام تلاش خود را در حمایت از نخبگان ایرانی در تمامی سطوح از طریق ابداع و اعطای وام شرافتی (بدون ضامن و بهره) به دانشجویان، اشتغال فارغ التحصیلان دانشگاهی و همچنین ابتکار و اهدای جایزه بنیاد البرز به‌عنوان جایزه نوبل ایرانی به برترین‌های علمی کشور به کار بست.بنیانگذار وقف علمی کشور، علیرغم بیماری و منع پزشکان از هرگونه فعالیت، مسئولیت مدیرعاملی بنیاد را با اشتیاق به عهده گرفت و در طی سال‌های حضورش در ایران، مادام‌العمر خود را از دریافت هرگونه حقوق، پاداش و مزایا بابت مدیریت در بنیاد محروم کرد و به عبارتی، علاوه بر وقف تمامی اموال خود، وجود خود را نیز وقف کرد.انتهای پیام/
به گزارش خبرنگار حج و زیارت خبرگزاری فارس، با افزایش شیوع کرونا در کربلا، استاندار این شهر ممنوعیت تردد در کربلا را یک ساعت بیشتر کرد، به طوری که افراد از ساعت ۱۰ شب به بعد امکان تردد در خیابان‌های شهر کربلا را ندارند.حرم حسینی/ ساعت ۱۱:۳۰ شبورود و خروج از کربلا همچنان ممنوع استاین امر در حالی است که از دو هفته قبل با افزایش مبتلایان به کرونا در کربلا، سیطره‌های ورودی به شهر حالت امنیتی به خود گرفته بودند و هیچ شخص یا خودرویی امکان ورود یا خروج از شهر کربلا را نداشت و ممنوعیت تردد در شهر نیز از ساعت ۱۱ شب بود.اما اکنون علاوه بر افزایش یک ساعته ممنوعیت تردد در خیابان‌های کربلا، در مرکز شهر نیز پلیس مستقر شده است تا در صورت مشاهد تخلف با افراد خاطی برخورد کند.ممنوعیت تردد در کربلا، تعداد زائران حسینی را افزایش دادبا وجود ممنوعیت تردد و اعمال محدودیت‌ها در کربلا، همچنان حرم‌های مقدس امام حسین (ع) و حضرت عباس (ع) به صورت شبانه‌روز میزبان زائران هستند و بسیاری از زائران نیز در هنگام غروب به این قطعه از بهشت مشرف می‌شوند. به طوری که برخلاف هفته گذشته، در روزهای اخیر تعداد زائران حرم حسینی و عباسی افزایش یافته است.حرم حسینی/ شب گذشته بعد از اذان مغربالبته به گفته استاندار کربلا، محدودیت‌های اعمال شده در این شهر با وجود افزایش ساعت ممنوعیت تردد، کاهش خواهد یافت. وی همچنین توجه به نکات بهداشتی به ویژه زمان تشرف به حرم‌ها را مورد تأکید قرار داده است.به گزارش فارس، اعتاب مقدسه عراق با وجود شیوع کرونا در این کشور همچنان میزبان زائران است.انتهای پیام/
به گزارش خبرنگار قرآن و فعالیت‌های دینی خبرگزاری فارس اولین دوره همایش ملی قرآن و روانشناسی روز‌های  ۲۲، ۲۳ و ۲۴ تیرماه به صورت مجازی برگزار می‌شود.این همایش که مقرر بود به صورت حضوری در اول تیرماه برگزار شود، به دلیل شرایط اجتماعی پیش آمده به صورت مجازی برگزار می‌شود.دبیرخانه همایش از زمستان ۱۳۹۸ آغاز و با تعیین موضوعات جامع در حوزه روانشناسی به دریافت مقاله از صاحب نظران و پژوهشگران مبادرت ورزید. در این بخش ۳۵۰ پژوهش در قالب مقاله و پوستر علمی ارسال شد که شورای داوری همایش، ۱۲۸ مقاله را بصورت قطعی پذیرفته که به صورت شفاهی یا پوستر در روزهای همایش ارائه خواهند شد. چکیده آنها هم در پایگاه استنادی علوم جهان اسلام (ISC) نیز نمایه خواهد شد. همچنین اصل مقالات نیز در کتابچه مقالات همایش قرآن و روانشناسی منتشر می‌گردد.محورهای همایشروش شناسی پژوهش‌های قرآنیانسان شناسی از منظر قرآن کریم و روایات رشد و تحول از منظر قرآن کریم و روایات مسائل اجتماعی از منظر قرآن کریم و روایات آسیب شناسی از منظر قرآن کریم و روایات سلامت از منظر قرآن کریم و روایات مشاوره و درمان از منظر قرآن کریم و روایات تعلیم و تربیت از منظر قرآن کریم و روایات زوجیت و خانواده از منظر قرآن کریم و روایات رزم و دفاع از منظر قرآن کریم و روایات رسانه و ارتباطات از منظر قرآن کریم و روایات شخصیت از منظر قرآن کریم و روایاتاین همایش با همکاری دانشگاه امام صادق (ع)، پژوهشکده زنان دانشگاه الزهرا (س)، وزارت بهداشت، مؤسسه آموزش عالی آل طه، کانون روانشناسی اسلامی دانشگاه تهران و … برگزار می‌شود که هیئت رئیسه همایش آقایان حجازی، بهرامی، رحیمیان و رضازاده هستند. همچنین دبیر علمی همایش احسان بهرامی و دبیر اجرایی همایش فاطمه فیاض هستند.در این برنامه اساتیدی چون سیدعلی مرعشی، اصغری نکاح، آذربایحانی، پسندیده، جان بزرگی، بهرامی و اساتید مدرسه دانشجویی قرآن و عترت علیهم‌السلام حضور دارند و داوری کار را اساتیدی چون آقایان اخوت، پسندیده، طهماسبی، غباری و برخی اساتید دیگر انجام می‌دهند.روز ۲۲ و ۲۴ تیر چهار پنل تخصصی برگزار می‌شود و حدود ۲۰ مقاله ارائه خواهد شد. در روز ۲۴ تیر نیز کارگاه‌های متنوعی با موضوعات اصلاح رویکرد رجوع به قرآن، منظومه رشد قرآنی، منظومه تفکر قرآنی، ساختار انسان از منظر قرآن و… به صورت رایگان برگزار می‌شود که علاقه‌مندان می‌توانند در آن شرکت نمایند. اطلاعات تکمیلی برای شرکت در همایش در تارنما اطلاع داده می‌‌شود.شرکت در همایش رایگان بوده و برای عموم آزاد است. گواهی نامه به افرادی داده می‌شود که مقاله داشته و مقاله شأن پذیرفته شده است. همچنین با توجه به تقاضای دانشجویان خارجی زبان، چنانچه شرایط ترجمه همزمان‌مجازی فراهم شود، همایش دو یا چند زبانه برگزار خواهد شد.مسیر ارتباط با دبیرخانه همایش: شناسه‌های @fkhakpour و @hamayesqr و کانال اطلاع رسانی https://ble.ir/quranpsy_ir در پیام رسان بله به همراه شماره تماس: ۰۹۰۳۷۶۷۵۲۳۴انتهای پیام/
به گزارش خبرگزاری فارس، با توجه به تصمیم ستاد ملی مبارزه با کرونا شهر تهران و با هدف جلوگیری از انتشار عوامل بیماری‌زا، ارائه خدمات کتابخانه‌ای به اعضاء کتابخانه‌های عمومی شهر تهران از امروز دوشنبه ۱۶ تیر لغایت پنجشنبه ۱۹ تعطیل اعلام شده است.در بازدهی زمانی اعلام شده با توجه به حضور نداشتن اعضا و مراجعان و به منظور بهره‌گیری مناسب از زمان، کتابداران شهر تهران با حضور در کتابخانه اقدام به اصلاح ثبت و ساماندهی و ورود اطلاعات منابع در سامانه مدیریت کتابخانه‌ها، تکمیل پروفایل کتابخانه در سامانه مدیریت کتابخانه‌ها و... خواهند کرد.معرفی کتابخانه و خدمات آن و ایجاد صفحات کتابخانه در فضای مجازی، اجرای طرح رف خوانی در کتابخانه‌های عمومی مطابق با زمان‌بندی ابلاغی، معرفی کتاب‌های جشنواره رضوی در فضای مجازی و...  به منظور ترویج و تشویق کاربران و اعضاء به شرکت در جشنواره کتاب‌خوانی رضوی و ادامه فعالیت‌های فرهنگی و ترویجی در فضای مجازی از جمله اقداماتی است که کتابداران با حضور در کتابخانه در این بازده زمانی انجام خواهند داد.انتهای پیام/
به گزارش خبرگزاری فارس، حجت‌الاسلام حسین انصاریان مفسر قرآن کریم و استاد حوزه شب گذشته یکشنبه ۱۵ تیرماه بعد از نماز عشاء طی سخنانی که از صحن‌های حرم حضرت معصومه (س) پخش شد، اظهار کرد: جایگاه ایمان در میان قلب، اعضا و جوارح است و در میان آن‌ها پخش شده و فقط یک امر باطنی و درونی نیست.وی افزود: در کتاب اصول کافی روایتی در خصوص ایمان با آیات قرآن آورده شده که روایتی مهم و جامع است.انصاریان خاطرنشان کرد: طهارت باطنی و پاکی اعضا و جوارح در گرو داشتن ایمان است که یک راه انحصاری است که موجب می‌شود، اعضا و جوارح طاهر شوند.استاد حوزه علمیه تأکید کرد: ایمان این‌گونه جلوی انسان را از افتادن در معاصی مخصوصاً گناهان کبیره می‌گیرد و زمانی که گناهان کبیره و اصرار بر گناهان صغیره به وجود نیاید، مردم از بلاهای آسمانی و زمینی مصون خواهند شد.انصاریان اضافه کرد: ۲۸۳ آیه درباره زبان در قرآن مطرح شده که نشان دهنده میدان بزرگ این عضو مخصوصاً در امورات منفی است. سکوت و کم حرفی باعث می‌شود انسان به گناهان زبان کمتر دچار شود و این عضو مهم به سمت پاکی برود.این مفسر قرآن کریم افزود: طبق روایت، چیزی که انسان به آن یقین ندارد نباید بر زبان جاری سازد و حتی همه آن چیزهایی که انسان یقین دارد نیز نباید بگوید حتی اگر با چشم خود دیده باشد، چرا که احتمال این است، مایه آبروریزی افراد شود.وی در ادامه گفت: در جامعه کنترل زبان خیلی سخت شده و خیلی راحت بدون فکر و اندیشه سخن می‌گوییم و چه بسا گرفتاری‌های متعددی را برای دیگران تحمیل می‌کنیم.استاد حوزه علمیه تأکید کرد: برای رفتن به بهشت هزینه زیادی لازم نیست، اما برای رفتن به جهنم باید به اندازه فرعون، ترامپ و… هزینه کنیم.وی در پایان گفت: ایمان یک گره قلبی و ایمان واقعی همان است که در عصر عاشورا در اوج مصائب حضرت زینب سلام الله علیها صبر خود را در مقابل دشمنان به نمایش گذاشت و در مقابل مصائب، راضی به رضای الهی بود.انتهای پیام/
به گزارش خبرنگار کتاب و ادبیات خبرگزاری فارس، مجموعه ترانه «دلرفتگی» سروده محسن پایمزد از سوی انتشارات «سه سه تار» منتشر شد.  براساس این گزارش، کتاب «دلرفتگی» با عنوان فرعی «ترانه‌های عاشقانه» شامل ۴۴ قطعه ترانه با مضمون عاشقانه است.  «دلرفتگی»، اولین کتاب منتشر شده در نشر تازه تأسیس سه سه تار است که موضوع فعالیت‌های خود را به نشر آثار چاپی در زمینه شعر و داستان اختصاص داده است.  در بخشی از این کتاب می‌خوانیم:  اونقدر زیبایی که دریا نیست اونقدر بی‌رحمی که دنیا نیست بی‌رحمکم! ای قاتل محبوب! می‌میرم و عطر تو اینجا نیست...«دلرفتگی» در ۱۱۰ صفحه و با قیمت ۲۵ هزار تومان عرضه شده است.انتهای پیام/
به گزارش خبرنگار اندیشه خبرگزاری فارس، در سال‌های اخیر با توجه به پیچیدگی فساد، دولت‌ها برای رسیدن به سلامت جامعه، شیوه‌های مختلفی را اجرایی کردند که یکی از این شیوه‌ها برای مبارزه با فساد «سوت‌زنی» است.در روزهای اخیر نیز مقام معظم رهبری به اهمیت رسیدگی به مفاسد و ظلم‌ها توسط دستگاه قضا مطرح شد و پس از آن حجت‌الاسلام رئیس رئیس قوه قضائی به لزوم افشای فساد و حمایت از افشاکنندگان مفاسد اشاره کرد که در نهایت خبرگزاری فارس با توجه به اهمیت این موضوع «سامانه سوت‌زنی فساد» را راه‌اندازی کرد.اما اینکه اصلاً سوت‌زنی به چه معناست و چه افرادی می‌توانند اقدام به افشاگری فساد کنند، موضوعی است که برای آشنایی بیشتر از جایگاه آن در کشور، با حجت‌الاسلام «سیداکبر حسینی‌نژاد» رئیس مجمع نمایندگان طلاب و فضلای حوزه علمیه قم به گفت‌وگو نشستیم که مشروح آن را می‌خوانیم:مفاسد اقتصادی، نتیجه سکوت‌ افراد مطلع استگزارشگری فساد در فلسفه «نهی از منکر» چه جایگاهی دارد و سوت‌زنی برای افشای فساد چقدر می‌تواند مؤثر باشد؟همانطور که مقام معظم رهبری فرمودند و در قرآن و روایات نیز به آن اشاره شده است، امر به معروف و نهی از منکر یک واجب دینی است. به طوری که این وظیفه شرعی از فروع دین به شمار می‌رود، اما متأسفانه تاکنون درباره امر به معروف و نهی از منکر کار فقهی عمیقی صورت نگرفته است تا اهمیت آن به درستی برای مردم تبیین شود.اکنون اگر فسادی در جامعه رخ می‌دهد، نتیجه همان نگفتن‌ها و سکوت کردن‌های افراد مطلع از مفاسد است. فلسفه سوت‌زنی هم این است که وقتی جلوی فساد گرفته نشود، هم جامعه به فساد کشیده خواهد شد و هم مردم به بدی و شرارت روی می‌آورند، چرا که وقتی فسادی دیدند، آن را تقبیح نکردند.قبل از پیروزی انقلاب اسلامی، بدی و شرارت مورد تشویق هم قرار می‌گرفت، اما اکنون با پیروزی انقلاب شکوهمند اسلامی، امور زشت و فساد، سرزنش می‌شود و عدالت اجتماعی مورد توجه قرار گرفته است. البته درست است که در برخی امور ارزش‌ها و آرمان‌های انقلاب اسلامی اجرایی نشده، اما برای تحقق این امور اول مردم باید مطالبه‌گر بوده و بعد مسؤولان به فکر پیاده‌کردن آن‌ها باشند. چرا که این مردم بودند که با تلاش‌های خود انقلاب را پیروز کردند.بر همین اساس مهم‌ترین کاری که باید پیگیری شود، عدالت اجتماعی است و این عدالت اجتماعی یعنی همه در برابر قانون یکسان باشند و اگر حقی وجود دارد، برای همه باشد، نه اینکه فرزند وزیر و وکیل از آن حق بهره‌مند شوند، اما مردم عادی حتی از آن حقوق خبری هم نداشته باشند. بنابراین قرارگیری امکانات و تسهیلات برای همه به صورت یکسان، در جامعه‌ای که به امر به معروف و نهی از منکر معتقد است، باید مورد توجه قرار گیرد. در مقابل، اگر جلوی عدالت اجتماعی گرفته شود، یعنی دین را زیر پا گذاشتیم و به عدالت رفتار نکردیم.وقتی صدای مظلوم شنیده نمی‌شود، افراد دست به شایعه و شعار می‌زنند/ در افشاگری داشتن سند و شاهد امری ضروری استکسی که فساد را گزارش می‌کند، به جز منتفع نشدن از سوت‌زنی باید چه مشخصاتی داشته باشد و برای افشای مفاسد چه اقدامی انجام دهد؟موضوع مهم در افشاگری، داشتن مدرک و سند است، چرا که در اسلام برای اثبات هر کاری باید شاهد و مدرک وجود داشته باشد و اگر فردی به فرض موضوعی را افشا کند و نتواند ادعای خود را به اثبات برساند، تهمت تلقی شده و از نظر شرعی حد هم می‌خورد که گاهی حدود ۷۰ تا ۸۰ ضربه شلاق است. بنابراین در افشاگری داشتن سند و شاهد امری ضروری است و صِرف شنیدن یا شایعه کافی نیست، چرا که در شایعه، دروغ‌پردازی نیز مطرح می‌شود. به همین دلیل افشاگر مفسده باید با ادله و برهان در محکمه قضایی ادعای خود را به اثبات برساند.برخی افشاگری‌ها از رسانه‌های بیگانه، بی‌پایه و اساس است و برخی نیز به عنوان شایعه عنوان می‌شوند، اما در جایی هم باید به همین شایعات توجه کرد، چرا که در مواقعی به دلیل اینکه افراد از طریق قانون صدایشان به جایی نمی‌رسد، مجبور می‌شوند با شعار یا حتی شایع کردن خبر غیررسمی افراد را از موضوعی مطلع کنند. در این موارد باید جایی برای شکایت افراد وجود داشته باشد، تا بتوانند آن را مکتوب کرده و با دلیل، مدرک و سند موضوع را اثبات کنند و دستگاه‌های مربوطه نیز برای افشای آن دست به کار شوند.برای حمایت از افشاگران فساد باید قانون اساسی به درستی پیاده شودبا وجود تعرض به آمران به معروف و ناهیان منکر در سال‌های گذشته، چگونه می‌شود امنیت روانی و اجتماعی گزارشگران فساد را فراهم کرد؟امر به معروف و نهی از منکر بر همه جوامع امری واجب است. البته برای این وظیفه شرعی، شرایط و قواعدی وجود دارد، مثلا اینکه چه کسانی می‌توانند امر به معروف و نهی از منکر کنند یا اصلا در چه موقعی باید این واجب انجام گیرد.امر به معروف و نهی از منکر یک وظیفه عمومی و مردمی است که مراتبی دارد. مثلا تذکر لسانی که اولین مرحله امر به معروف و نهی از منکر به شمار می‌رود، توسط تمام افراد می‌تواند انجام گیرد. اما به طور مثال، دستگیر کردن فرد خاطی یا اعدام و ... که نمی‌تواند توسط مردم انجام شود. بلکه قوانینی دارد و خط قرمز در این رابطه قانون است که دولت و قوه قضائیه در این باره وظیفه خطیری دارند.قانون اساسی که مردم با رأی اکثریت آن را مورد پذیرش قرار دادند تا سایر قوانین بر اساس آن تدوین و مصوب شود، باید به درستی در جامعه پیاده شود. بنابراین، تمام دستگاه‌ها و نهادها باید از آمران به معروف و ناهیان از منکر حمایت کنند، چرا که در صورت عدم حمایت آن‌ها، مفسدان جامعه را به فساد می‌کشانند و روحیه امر به معروف و نهی از منکر در جامعه به مرور زمان کمرنگ شده و از بین می‌رود. در نهایت کسی رغبتی به انجام این فریضه الهی از خود نشان نمی‌دهد و «ظالم» به عنوان «حاکم» و «مظلوم» به عنوان «محکوم» شناخته می‌شود.در مجموع سوت‌زنی به معنای آن است که وقتی فساد و گناهی را دیدید، آن را آشکار کرده و فریاد بزنید. البته برخی از گناهان نباید آشکار شود، چرا که مفسده بیشتری دارد. اما در برابر خلاف عمومی، باید فریاد زد و آن را انگشت‌نما و برملا کرد تا در جامعه خلاف زینت نشده و کسی که دزدی کند و رشوه بگیرد، عزیز و افراد پاکدست، ذلیل نشوند.اگر فساد را داد‌ نزنیم، در جامعه رشوه‌خواری رواج یافته و افراد سودجو هزاران میلیارد دلار اختلاس می‌کنند. در این رابطه به طور حتم افرادی از این رشوه‌خواری و اختلاس خبر داشتند، شریک فرد خاطی به حساب می‌آیند، چون موضوع را افشا نکردند.وقتی قانون‌گریزی ننگ تلقی می‌شودجامعه‌ای که در آن نظارت همگانی فعال باشد، از نظر فرهنگی چه رفتارهایی دارد؟وقتی فرهنگ جامعه نسبت به ارزش‌ها رشد پیدا کرد و نسبت به زشتی‌ها حساس شد، قانون‌گریزی ننگ تلقی می‌شود و همه به دنبال اجرای قوانین هستند. در این زمان، حتی وقتی ماشینی از چراغ قرمز رد می‌شود، همه با بوق زدن اعتراض خود را نشان می‌دهند، یا وقتی کسی در ماه رمضان سیگار می‌کشد و روزه‌خواری می‌کند، افراد عکس‌العمل نشان داده و فرد خاطی دیگر جرأت به تکرار اشتباه خود نخواهد داشت. حالا اگر در سطوح بالاتر، کسی با فساد و تخلفی مواجه شد، باید مسیر و مجرایی باشد برای فریاد زدن و رسوا کردن فاسد و متخلف.یادآور می‌شود، خبرگزاری فارس پس از مطالعات مختلف، بستری را با عنوان گزارش فساد در سامانه «فارس من» راه‌اندازی کرده که مردم می‌توانند در مواردی که فسادی را مشاهده می‌کنند، گزارش آن را در این سامانه ثبت کنند.انتهای پیام/
به گزارش خبرنگار کتاب و ادبیات خبرگزاری فارس، رمان «عقل و احساس» جین اوستن ترجمه‌ شهلا انتظاریان در نوبت اول چاپ روانه بازار کتاب شد.کتاب «عقل و احساس»، رمانی نوشته جین آستین است که نخستین بار در سال ۱۸۱۱ وارد بازار نشر شد. ماریان دشوود، دختری ساده و بی‌شیله پیله است که وقتی عاشق مردی جذاب اما نامناسب به نام جان ویلوبی می‌شود، اخطار خواهرش، النور را نادیده می‌گیرد که به او می‌گوید این رفتار شتابزده و نسنجیده  ماریان، او را به سوژه طعنه‌ها و صحبت‌های کنایه آمیز اطرافیانش تبدیل خواهد کرد.در همین حال، النور که همیشه نسبت به قواعد اجتماعی حساس بوده، تلاش می‌کند تا شکست عشقی خود را پنهان نگه دارد، حتی از نزدیک‌ترین اطرافیانش. این دو خواهر از طریق تجربه موازیشان در عشق و (البته از دست دادن آن) می‌آموزند که اگر می‌خواهند خوشبختی را در جامعه‌ای زیر سلطه پول و جایگاه اجتماعی بیابند، باید از عقل و احساس خود در کنار یکدیگر استفاده کنند.انتشارات قدیانی رمان عقل و احساس را در نوبت اول چاپ، ۳۳۶ صفحه با قیمت ۴۰۰۰۰ هزار تومان در اختیار علاقه‌مندان قرار داد.انتهای پیام/
آیت‌الله حسن عالمی، عضو مجلس خبرگان رهبری در گفت‌وگو با خبرنگار اندیشه خبرگزاری فارس با اشاره به اینکه مسأله امر به معروف و نهی از منکر یکی از واجبات دین است، گفت: در روایات داریم که امام (ع) فرمودند امر به معروف و نهی از منکر آنقدر اهمیت دارد که با عمل کردن به آن، سایر واجبات الهی عمل و سایر محرمات الهی کنار گذاشته می‌شود.خیر و صلاح امت اسلامی منوط به امر به معروف و نهی منکر شده استوی با بیان اینکه وجوب امر به معروف و نهی از منکر دارای تأکید است و جایگاه ویژه‌ای دارد، افزود: در نگاه دینی امر به معروف و نهی از منکر برای جامعه آثار و برکات زیادی دارد؛ تا جایی که شریعت بسیار به آن پرداخته است.آیت‌الله عالمی با اشاره به اینکه خیر و صلاح امت اسلامی منوط به عمل به امر به معروف و نهی منکر شده است، خاطرنشان کرد: در روایات داریم که پیامبر اعظم (ص) می‌فرمایند: «لا تَزالُ أمتی بِخَیرٍ ما أمَروا بِالمَعروفِ وَنَهَوا عَنِ المُنکَرِ»، یعنی تا زمانی که امت رسول الله (ص) امر به معروف و نهی از منکر کنند در خیر و خوبی خواهند بود.عضو مجلس خبرگان رهبری افزود: با کنار گذاشتن این تکلیف الهی، انحرافات در جوامع اسلامی پدیدار می‌شود. در ادامه این روایت نیز آمده است: «وَتَعاوَنوا عَلَی البِرِّ، فَإذا لَم یَفعَلوا ذلک نُزِعَت مِنهُمُ البَرَکاتُ، وَ سُلِّطَ بَعضُهُم عَلی بَعضٍ وَلَم یَکُن لَهُم ناصِرٌ فِی الأرضِ وَلا فِی السَّماءِ»، پس همیشه باید مسلمانان یکدیگر را در امر به معروف و نهی از منکر یاری کنند و اگر این کارها را انجام ندهند، برکت از زندگی آن‌ها گرفته می‌شود و برخی از آنان بر دیگری مسلط می‌شوند و هیچ یاوری برای آن‌ها در زمین و آسمان نخواهد بود.ترک امر به معروف و نهی از منکر مواسات را از بین می‌رودآیت‌الله عالمی با بیان اینکه ترک امر به معروف و نهی از منکر مواسات را از بین می‌رود، خاطرنشان کرد: با بی‌توجهی به تکلیف الهی مسلمانان به جان هم می‌افتند، دشمن پیدا می‌کنند و به محرمات می‌پردازند و در نتیجه خداوند به آن‌ها کمک نخواهد کرد.وی با اشاره به اینکه امر به معروف و نهی از منکر خیرخواهی برای جامعه است، گفت: پیامبر اعظم (ص) فرمودند: کسی که امر به معروف می‌کند، در ثواب کسی که گناهی ترک کرده یا به تکلیفی عمل کرده و همچنین کسی که نهی از منکر می‌کند در ثواب کسی که هدایت شده، شریک است. علاوه بر این، کسی که فردی را گمراه و به معصیت تشویق کند، در گناهش شریک است.عضو مجلس خبرگان رهبری با بیان اینکه در روایتی از امام صادق (ع) نیز به اهمیت امر به معروف و نهی از منکر اشاره شده است، تصریح کرد: وقتی آیه ۶ سوره تحریم نازل شد، مردم پرسیدند که چگونه خود و خانواده را از آتش جهنم حفظ کنیم؟ حضرت فرمودند: امر به معروف و نهی از منکر کنید تا به آتش جهنم و عذاب دچار نشوید. بنابراین برای محفوظ ماندن از آتش دوزخ باید به این فریضه الهی عمل کرد.ویژگی‌های افشاکنندگان فساد/ هدف سوت زنی، جلوگیری از عقاب و عذاب الهی باشدآیت‌الله عالمی با اشاره به ویژگی‌های افشاکنندگان فساد گفت: امام صادق (ع) در این زمینه نیز به سه ویژگی اشاره کرده‌اند و می‌فرمایند: «إِنَّمَا یَأْمُرُ بِالْمَعْرُوفِ وَ یَنْهَى عَنِ الْمُنْکَرِ مَنْ کَانَتْ فِیهِ ثَلَاثُ خِصَالٍ عَالِمٌ بِمَا یَأْمُرُ عَالِمٌ بِمَا یَنْهَى عَادِلٌ فِیمَا یَأْمُرُ عَادِلٌ فِیمَا یَنْهَى رَفِیقٌ بِمَا یَأْمُرُ رَفِیقٌ بِمَا یَنْهَى». اول اینکه خودش عامل به آنچه دیگران را امر یا نهی می‌کند، باشد. مثلا وقتی می‌گویید نماز بخوان، روزه بگیر یا واجبی را انجام بده، خودش عامل به آن فریضه الهی باشد.وی با بیان اینکه دومین ویژگی عادل بودن است، خاطرنشان کرد: هنگام امر به معروف و نهی از منکر یا حتی افشا کردن مفسده باید عدالت را در نظر گرفت و سومین ویژگی نیز رفتار با مهربانی و عطوفت است. بنابراین، هر کسی در هر شرایطی امکان افشا کردن فساد را ندارد، بلکه باید به برخی نکات توجه کرده و عامل به آنها باشد.عضو مجلس خبرگان رهبری ادامه داد: چه کسی که می‌خواهد امر به معروف و نهی از منکر کند و چه کسی که عمدا واجبی را ترک کرده است، باید امنیت روانی داشته باشد و بر اساس دشمنی شخصی اقدامی انجام ندهد. یعنی افشای فساد، بر اساس خصومت شخصی نباشد که یک موضوع را بزرگ‌نمایی کند، بلکه اگر فسادی را افشا می‌کند، باید هدفش از سوت‌زنی، ثواب و جلوگیری از عقاب و عذاب الهی باشد.آیت‌الله عالمی با اشاره به نحوه تأمین امنیت روانی برای افشاکننده فساد گفت: اگر دو طرف یعنی هم کسی که امر به معروف یا نهی از منکر می‌کند و همان کسی که مورد خطاب قرار می‌گیرد، هر دو به صلاح یکدیگر و رهایی از عذاب الهی بیاندیشند، یا اگر کسی که مورد خطاب آمر به معروف یا ناهی از منکر قرار گیرد، توصیه و پند او را خیرخواهی تلقی کند، نه تحقیر، امنیت روانی برای آن‌ها حاصل می‌شود.تأمین امنیت جانی و روانی افشاکنندگان فساد بر عهده حاکمیت استوی با اشاره به سوره مائده تصریح کرد: خداوند می‌فرماید: «مَنْ قَتَلَ نَفْسًا بِغَیْرِ نَفْسٍ أَوْ فَسَادٍ فِی الْأَرْضِ فَکَأَنَّمَا قَتَلَ النَّاسَ جَمِیعًا وَمَنْ أَحْیَاهَا فَکَأَنَّمَا أَحْیَا النَّاسَ جَمِیعًا؛ هر کس نفسی را بدون حق و یا بی‌آنکه فساد و فتنه‌ای در زمین کرده، بکشد مثل آن باشد که همه مردم را کشته، و هر کس نفسی را حیات بخشد (از مرگ نجات دهد) مثل آن است که همه مردم را حیات بخشیده است». از امام پرسیدند که کشتن ممکن است، اما چگونه می‌توان همه مردم را زنده کرد؟ امام فرمودند: هرکس نفس منحرفى را هدایت کند، او را زنده کرده و انگار که به همه انسان‌ها حیاتی دوباره داده است.عضو مجلس خبرگان رهبری با بیان اینکه در سال‌های ‌اخیر بسیاری از آمران به معروف یا ناهیان از منکر امنیت لازم را نداشتند و مورد تعرض قرار گرفتند، گفت: وظیفه تأمین امنیت جانی و روانی این افراد بر عهده دولت و حکومت و به ویژه قوه قضائیه است که باید از این افراد حمایت شود، چرا که اگر به درستی از افشاکنندگان فساد یا ناهیان از منکر حمایتی صورت گیرد، در جامعه افراد شرور مانع فریضه الهی امر به معروف و نهی از منکر شده و فساد جامعه را فرا خواهد گرفت.یادآور می‌شود، خبرگزاری فارس پس از مطالعات مختلف، بستری را با عنوان گزارش فساد در سامانه «فارس من» راه‌اندازی کرده که مردم می‌توانند در مواردی که فسادی را مشاهده می‌کنند، گزارش آن را در این سامانه ثبت کنند.انتهای پیام/
به گزارش خبرنگار قرآن و فعالیت‌های دینی خبرگزاری فارس نام‌نویسی دوره‌های حفظ شبانه‌روزی قرآن کریم مؤسسه قرآنی بیت‌الاحزان حضرت زهرا (س) درحالی شب گذشته به پایان رسید که امسال استقبال از این مراکز بسیار پایین بود.مهدی شهسوار مدیر روابط‌عمومی مؤسسه بیت‌الاحزان در گفت‌وگو با فارس با اعلام این خبر گفت: نام‌نویسی علاقه‌مندان به شرکت در دوره‌های حفظ یکساله به صورت شبانه‌روزی و دوره‌های طرح رحله ویژه حفظ چهار جزء قرآن کریم در ایام تابستان شب گذشته در حالی به پایان رسید که استقبال از این دوره‌ها مطلوب نبود.نام‌نویسی کمتر از ظرفیت مراکز شبانه‌روزی حفظ قرآنوی درخصوص ظرفیت مراکز شبانه‌روزی حفظ قرآن مؤسسه بیت‌الاحزان گفت: این مؤسسه دوازده مرکز شبانه‌روزی حفظ قرآن دارد که بین ۵۰۰ تا ۶۰۰ نفر ظرفیت پذیرش این مراکز است و از آنجایی که افراد برای حضور در دوره‌های شبانه‌روزی حفظ یکساله باید دارای شرایط و ویژگی‌هایی باشند همه ساله از بین بیش از دو هزار داوطلب، قرآن آموزانی برای این مراکز انتخاب می‌شدند اما متأسفانه امسال عدد ثبت‌نامی‌های ما به اندازه ظرفیت مراکز هم نیست.احتمال ادغام دوره‌های حفظ شبانه‌روزیمدیر روابط عمومی مؤسسه بیت‌الاحزان درخصوص برگزاری طرح رحله گفت: این طرح ابتدا با فراخوانی برای جذب مراکز برگزار‌کننده آغاز شد که طی آن ۶۵ مرکز اعلام آمادگی کردند و از این تعداد ۴۳ مرکز شرایط اولیه‌شان تأیید شد و نهایتاً ۲۹ مرکز برای برگزاری طرح انتخاب شدند. متأسفانه تعداد داوطلبان شرکت در طرح رحله هم کمتر از ظرفیت است و به احتمال زیاد بسیاری از این مراکز را در هم ادغام کنیم.ثبت‌نام ۷۳۹ نفر در دوره‌های حفظ یکساله و رحلهشهسوار درخصوص تعداد ثبت‌نام شدگان در طرح‌های حفظ شبانه‌روزی مؤسسه بیت‌الاحزان گفت: برای مراکز شبانه‌روزی حفظ کل قرآن کریم تعداد ۳۷۸ نفر و برای دوره‌های طرح رحله ویژه حفظ چهار جزء قرآن تعداد ۳۶۱ نفر نام‌نویسی کرده‌اند. البته نفرات برگزیده طرح رحله برای حفظ کل قرآن کریم به مراکز شبانه‌روزی هدایت می‌شوند.مدیر روابط عمومی مؤسسه بیت‌الاحزان از برگزاری دوره‌ها به شرط رعایت پروتکل‌های بهداشتی و کسب مجوز از ستاد مقابله با کرونا خبر داد و گفت: هر یک از مراکز شبانه‌روزی و مراکز مجری طرح ملی رحله باید ضمن رعایت پروتکل‌های بهداشتی مجوزهای لازم را هم از ستاد ملی مبارزه با کرونا اخذ کنند و در این صورت دوره‌های آنها برگزار می‌شود.شیوع کرونا و تبلیغات ضعیف عوامل استقبال کم مردم از دوره‌هاوی در خصوص دلایل استقبال پایین مخاطبان از دوره‌های حفظ تخصصی قرآن کریم مؤسسه بیت‌الاحزان گفت: مهمترین عامل شیوع ویروس کرونا است و بسیاری از خانواده‌ها نگرانی‌هایی در این زمینه دارند، همچنین امسال به دلیل مشکلات مالی نتوانستیم به خوبی این دوره‌ها را تبلیغ کنیم مکاتباتی هم با رسانه ملی داشتیم که تنها منجر به حضور در چند برنامه شبکه قرآن شد و دیگر شبکه‌ها تبلیغاتی برای ما انجام ندادند و نهایتاً همه این عوامل سبب شد امسال استقبال از دوره‌های شبانه‌روزی حفظ قرآن کریم کاهش چشم‌گیری داشته باشد.انتهای پیام/
به گزارش خبرنگار کتاب و ادبیات خبرگزاری فارس، «به اضافه مردم»؛ ۱۰ اصل اساسی در کار فرهنگی، عنوان تازه‌ترین کتاب انتشارات «راه یار» به قلم روح‌الله رشیدی، نویسنده پرکار تبریزی است که اوایل هفته گذشته راهی بازار نشر شد.رشیدی که خود از نویسندگان و فعالان فرهنگی ـ ‌رسانه‌ای شناخته شده است، در ششمین کتاب خود تلاش کرده با استناد به تجریات ارزنده تاریخ انقلاب اسلامی، ۱۰ قاعده اساسی در کار فرهنگی و تشکیلاتی را بررسی کند و برای ملموس شدن این قواعد، مثال‌هایی که از خاطرات و تجربه‌های عینی افراد گرفته، کنار هم بیاورد.«به اضافه مردم» بر خلاف برخی کتاب‌های موجود، علی‌رغم رویکرد‌ انتقادی خود، نگاهی رو به جلو و عدالت‌خواهانه دارد و با نگاه به راهکارها و پیشنهادهای ارائه شده در کتاب می‌توان آن را جزو یکی از کتاب‌های کاربردی و مهم برای عموم فعالان فرهنگی و مردمی عنوان کرد. با روح‌الله رشیدی گفت‌وگویی پیرامون این کتاب داشتیم که در ادامه می‌خوانید.* چه ضرورت‌ها یا ضعف‌هایی در عرصه فرهنگ و در میان فعالان فرهنگی احساس کردید که موجب شد دست به نگارش این کتاب بزنید؟به طرز محسوسی در دهه اخیر شاهد تحرک در جبهه فرهنگی انقلاب اسلامی هستیم. این تحرک، شاید به اعتبار ظهور نسل جدید فعالان فرهنگی انقلاب باشد. ظهور نسل جدید به صورت بالقوه، همراه با پویایی یا میل به پویایی است. ما در این نسل، انگیزه و انرژی می‌بینیم، اما همین نسل پُرانگیزه، متاسفانه با نوعی تشتت و سردرگمی در عرصه فعالیت‌های فرهنگی هم مواجه است. این تشتت و سردرگمی، تابعی از یک مسأله عمومی‌تر و کلان‌تر است؛ به عبارتی، اختلالاتی در جامعه‌پذیری نسل جدید جامعه ایران اتفاق افتاده است.به صورت مشخص‌تر در جامعه‌پذیری انقلابی نسل جدید، کاستی‌های محسوسی می‌بینیم. یکی از وجوه و ابعاد جامعه‌پذیری انقلابی، انتقال درست و دقیق تجربیات انقلاب است؛ اعم از تجربیات معرفتی و تجربیات تاریخی. در فقدان این تجربه‌ها، نسل جدید با انبوهی از مسائل نوپدید مواجه است که می‌خواهد با آنها مواجه شود و در جهت حل آنها حرکت کند، اما نمی‌داند چطور. نسلی که ما به نام فعالان فرهنگی می‌شناسیم، با این خلاءها و نارسایی‌ها درگیرند. با وجود صرف هزینه، انرژی و وقت بسیار، نوعی نارضایتی از نتیجه کار بر اغلب فعالان فرهنگی حاکم است. اصلاً اگر هم خودشان ارزیابی‌ای نداشته باشند، عرصه را که خوب ببینیم متوجه می‌شویم که وضع موجودمان، تناسبی با توانایی‌ها، داشته‌ها، تجربه‌ها و نیازهایمان ندارد. ادبیاتی که طی یک دهه گذشته ذیل ایده «جبهه فرهنگی انقلاب اسلامی» تولید و منتشر شده و برکات و آثارش را هم نمایان کرده، در واقع پاسخی بود به این مسأله.ایده جبهه فرهنگی انقلاب، مشخصاً مبتنی بر بازخوانی تجربه‌های موفق و فراگیرِ انقلاب اسلامی در عرصه فرهنگ و هنر شکل گرفته است. محتوا و رویکرد این کتاب را هم باید در امتدادِ ادبیات برآمده از مفهوم جبهه فرهنگی انقلاب اسلامی مورد توجه قرار داد. هدف ساده و مشخص ما، کمک به نسل جدید برای عبور از سردرگمی‌های کار فرهنگی بود؛ به عبارتی، پاسخ به پرسش‌های بسیار ساده‌ای که متأسفانه به مرور زمان، تبدیل به مسائل بزرگ و حتی موانع بزرگ شده‌اند. باز هم اگر بخواهم ساده‌تر عرض کنم، تلاش بر این بوده تا بخشی از تجربه‌های کار فرهنگی در فضای انقلاب اسلامی را با اندکی تأمل و تمرکز در قالب قواعدی بازخوانی کنیم که به اعتقاد ما همچنان کارساز و مؤثر هستند. شاید بتوان اسم این کار را «تبدیل تجربه کار فرهنگی به دانش کار فرهنگی» گذاشت.تمرینِ مواجهه انتقادی با مسائل را از سنت‌های انقلابی آموخته بودم* چطور شد از میان این تجربه‌ها، به این ۱۰ اصل رسیدید؟ این جمع‌بندی حاصل چه فرآیندی است؟اجازه دهید ابتدا این نکته را یادآوری کنم که اینکه ما محتوا را در قالب ۱۰ اصل تنظیم کرده‌ایم، امری قراردادی است. یعنی دیگران می‌توانند بعضی از این اصول را تلفیق کنند یا اصول دیگری به آنها اضافه کنند یا اصلاً عنوان دیگری برایش در نظر بگیرند. ما سعی کردیم از عباراتی برای معرفی اصول استفاده کنیم که اغلب فعالان فرهنگی از آنها استفاده می‌کنند.اما اینکه این اصول از کجا آمده‌اند، من از حوالی سال ۱۳۶۵ که کلاس اول ابتدایی می‌رفتم، در معرض انواع و اقسام تجربه‌های کار فرهنگی هستم. نخستین تجربه‌ها هم مربوط به گروه سرود و تئاتر در فضای محدود و کوچک مسجدی در حاشیه شهر تبریز است. بعد هم در محیط مدرسه و دانشگاه، به گونه دیگری مجال تجربه‌اندوزی برایم ایجاد شد. این‌طور هم نبود که فقط مشغول کار فکری یا مثلاً مطالعاتی باشم؛ حتماً سعی می‌کردم خودم را در دل تجربه‌های عملی قرار دهم. منتها در گیرودار این فعالیت‌ها و تجربه‌اندوزی‌ها، یک نکته ظریف را مدنظر داشتم که این نکته را از سنت‌های انقلابی آموخته بودم؛ و آن تمرینِ مواجهه انتقادی با مسائل بود.مواجهه انتقادی نه به معنای تقلیل یافته آن که «مچ‌گیری» و «نق زنی» باشد، بلکه به معنای انقلابی کلمه که همراه با نوعی پرسشگری و عدم اکتفا به داشته‌های موجود و تسلیم عادت‌ها شدن است. این روحیه، بسیار کمکم کرد تا بتوانم تجربه‌های انبوه را در قالب مسائل برای خودم طبقه‌بندی کنم.بعدها هم که با دفتر مطالعات جبهه فرهنگی انقلاب پیوند خوردم، مجال و فرصت‌های بیشتری برای فهم مسائل فرهنگی و اجتماعی برایم ایجاد شد. مهم‌ترین مزیت دفتر مطالعات برای بنده، قرار گرفتن در معرض اندیشه‌های نو، پیشرو و انتقادی در عرصه فعالیت‌های فرهنگی بود. اساساً ما قبل از آنکه وارد مجموعه دفتر مطالعات شویم، با ماهنامه «سوره» و بعد هم «راه» آشنا شده بودیم و ایده‌های نو و انتقادی در حوزه فرهنگ و هنر انقلاب اسلامی را در مقالات و یادداشت‌های این نشریات خوانده بودیم.خلاصه اینکه، این محتوای مختصر که در این کتابِ ناقابل جمع شده، تنها و تنها بخش بسیار کوچکی از آن چیزی است که بسیاری از دوستان ما هم می‌دانند و به عنوان تجربه‌های مهم از سر گذرانده‌اند.هر تلاشی در جهت تبیین چیستی کار فرهنگی در جمهوری اسلامی، ارزشمند و مؤثر است* اگر بخواهیم کمی به گذشته نگاه کنیم، پیش از این، کتاب‌هایی مانند «کار باید تشکیلاتی باشد»، «دغدغه‌های فرهنگی» و «تشکل دهه پیشرفت» درباره فعالیت‌های فرهنگی و تشکیلاتی منتشر شده‌ بودند. «به اضافه مردم» چه تفاوتی با این کتاب‌ها و به طور کلی با آثار منتشر شده در حوزه مدیریت و برنامه‌ریزی فرهنگی دارد؟هر کدام از این کتاب‌ها، با رویکرد خاصی تدوین شده‌اند. بعضی‌ها مانند «دغدغه‌های فرهنگی»، مبنایی هستند و به نوعی زیرساخت نظریِ فعالان فرهنگی انقلاب اسلامی را شکل می‌دهند. کتابی مانند «کار باید تشکیلاتی باشد» به یکی از الزامات مهم کار فرهنگی اشاره دارد؛ «تشکل دهه پیشرفت» هم از تجربه‌نگاری‌های ارزشمندی است که فعالان دانشجویی را تجهیز می‌کند. اصولاً هر تلاشی در جهت تبیین چیستی کار فرهنگی در جمهوری اسلامی، ارزشمند و مؤثر است؛ باید با مخاطب‌های مختلف و طیف‌های گوناگون، به زبان‌ها و بیان‌های مختلف سخن گفت. «به اضافه مردم» هم نوعی صورت‌بندی دیگر است که با بسیاری از این محتواها، نسبت دارد. تفاوتش شاید در نوعی تلفیق میان ایده‌ها و یافته‌های نظری با ملاحظاتِ عملی و میدانی باشد. همچنین، امکان فرآوری تجربه‌های انبوه فعالان فرهنگی و تبدیل تجربه به دانش را تا حدودی نشان می‌دهد. حالا شما در این کتاب، بضاعت اندک و ناچیز بنده را ملاحظه می‌کنید؛ حسابش را بکنید اگر کارکشته‌های عرصه فرهنگ بخواهند وارد میدان شوند و تجربه‌های خود را منظم کنند، چه محصولات مهم و تعیین کننده‌ای به دست می‌آید.کتاب، مبتنی بر نوعی مشاهده تجربی در میدانِ جبهه فرهنگی است* در کتاب می‌بینیم که ضمن طرح هر اصل و قاعده، تجارب و مثال‌هایی هم عنوان شدند. اینها چقدر ماحصل تجارب شخصی است و چقدر تحقیق و مصاحبه؟ چقدر مشاهده تجربه‌ها و عملکردهای فعالان فرهنگی مختلف در تدوین کتاب، مدنظر شما بوده تا کتاب برای مخاطبان ملموس باشد. البته آن‌طور که در مقدمه کتاب نوشتید ظاهراً نگاهی هم به دهه شصت و فعالیت‌های مردمی فرهنگی آن دوره داشتید.می‌توانم بگویم همه کتاب، مبتنی بر نوعی مشاهده تجربی در میدانِ جبهه فرهنگی است. گفتگوهای متعددی که به بهانه‌های مختلف در جمع‌های گوناگون داشتم، به تدریج ذهنیتم را نسبت به مسائل و چالش‌های فعالیت فرهنگی حساس کرد. مثلاً بارها در جلسات «توانمندسازی فعالان فرهنگی» حضور یافته بودم و سعی کرده بودم پیشنهادهایی برای فعال‌تر شدن مجموعه‌ها و گروه‌ها ارائه کنم. در همین جلسات، با انواع بهانه تراشی‌ها و فرافکنی‌ها مواجه می‌شدم که به مرور زمان در ذهن و دل فعالان فرهنگی رسوب کرده بود. آگاهی از این بهانه‌ها، یعنی شناسایی موانع تحول در کار فرهنگی.این موانع را در جلسات و نشست‌های دیگر، به بحث می‌گذاشتم و در عین حال، مطالعاتم را می‌بردم به سمت آنها. در نهایت، به فرآیندی می‌رسیدم و دوباره در جمع‌های انتقادی، مطرح می‌کردم. رفته رفته می‌دیدم که پذیرش مخاطب، بیشتر می‌شود. انگار آن گره‌های ذهنی و بهانه تراشی‌ها، پاسخ منطقی پیدا کرده است. البته اینکه می‌گویم پذیرش مخاطب بیشتر می‌شد، به این معنا نیست که اکسیری داشتیم که هر پرسشی را بلافاصله پاسخ می‌داد و هر بهانه‌ای را منتفی می‌کرد! این روندها، بسیار طولانی و پُرفرازونشیب بوده. حالا که مثلاً این کتابچه را منتشر کرده‌ایم، می‌دانم که هزاران مسأله پیدا و پنهان، همچنان در میان فعالان فرهنگی هست که کسی پاسخی برای آنها ندارد. اما در هر حال، برای شروع یک حرکت، می‌توان به آن توجه کرد.می‌توانیم با تکیه بر تجربه‌های مهم خودمان، به بازتولید جریان‌های جدید فرهنگی کمک کنیم* به عنوان پرسش پایانی، خودتان، مخاطبان اصلی کتاب را چه کسانی می‌دانید و به‌نظرتان این مباحث و تجارب عنوان شده چقدر می‌تواند برای این مخاطبان، راهگشا و قابل استفاده باشد؟مخاطب کتاب، به صورت عام، فعالان فرهنگی هستند. از مسجد و مدرسه و دانشگاه تا هر جای دیگری که امکان کار فرهنگی وجود دارد، می‌توانیم با تکیه بر تجربه‌های مهم خودمان، به باز تولید جریان‌های جدید فرهنگی کمک کنیم. منتها مهم‌ترین مانع برای این اتفاق، عدم اعتماد به نفس و احساس بی‌پناهی و تصور دست خالی بودن است. باید بر این وضعیت غلبه کنیم. ما دستمان خالی نیست. امیدوارم دوستان عزیزی که کتاب به دستشان می‌رسد، با نگاهی انتقادی و اصلاحی و تکمیلی، کمک کنند تا قاعده تبدیل تجربه فرهنگی به دانش کار فرهنگی را پخته‌تر و کارآمدتر کنیم. اگر به دنبال کشف و فهم نظریه فرهنگ انقلاب اسلامی هستیم، یکی از راه‌هایش، مواجهه انتقادی با تجربه‌های خودمان است.انتهای پیام/
حجت‌الاسلام حمید احمدی، رئیس کمیته فرهنگی ستاد اربعین در گفت‌وگو با خبرنگار حج و زیارت خبرگزاری فارس با اشاره به برگزاری جلسه به منظور ارتقای زیرساخت‌های فضای مجازی با حضور وزیر ارتباطات اظهار داشت: بسیاری برنامه‌های فرهنگی هم‌اکنون به با شیوع کرونا و توصیه‌های ستاد مبارزه با کرونا مبنی بر عدم تجمعات در بستر فضای مجازی برگزار می‌شود.وی با بیان اینکه برگزاری جلسات و کلاس‌های آموزشی در فضای مجازی نیازمند توسعه زیرساخت‌های لازم است، افزود: یکی از زیرساخت‌های مهم در این رابطه، پهنای باند است که در جلسه با وزیر ارتباطات خواستار افزایش پهنای باند و سرعت اینترنت به منظور ارتقای سطح کیفی و کمی آموزش‌های مجازی شدیم.حجت‌الاسلام احمدی به آمادگی وزارت ارتباطات برای همکاری با کمیته فرهنگی ستاد اربعین خاطرنشان کرد: اربعین امسال متفاوت از سال‌های گذشته خواهد بود. با این وجود ما سناریوهای مختلف درباره پیاده‌روی اربعین را در نظر گرفته‌ایم که در تمام برنامه‌ریزی‌ها فضای مجازی نقش قابل توجهی دارد.رئیس کمیته فرهنگی ستاد مرکزی اربعین افزود: در صورتی که امکانات لازم در عراق برای حضور زائران ایرانی فراهم نبود و طرف عراقی نیز پذیرای زائران نباشد، ما باید با تولید و نشر محصولات فرهنگی در بستر فضای مجازی شور و شعور حسینی را در بین مردم حفظ کنیم. به همین دلیل نیز نرم‌افزار موکب مجازی تهیه شده و به زودی در اختیار علاقه‌مندان قرار می‌گیرد.وی با بیان اینکه در موکب مجازی برنامه جامعی برای عاشقان حسینی تدوین شده است، گفت: در این نرم‌افزار سعی شده در کنار امور فرهنگی، به برنامه‌های معارفی و‌ معرفتی نیز توجه شود.رئیس کمیته فرهنگی اربعین با اشاره به اینکه در صورت عدم برپایی حماسه اربعین برای ایرانیان کارهای فرهنگی پیچیده‌تر خواهد شد، تصریح کرد: ما آمادگی‌های لازم را کسب کرده‌ایم و امیدواریم که در ایام اربعین بتوانیم چه در ایران و ‌چه در عراق، فرهنگ و نهضت حسینی و عاشورایی را معرفی کنیم.انتهای پیام/
به گزارش خبرگزاری فارس از قم، آیت الله حسین نوری همدانی در دیدار آیت الله اعرافی مدیر حوزه‌های علمیه در سخنانی از خدمات چشمگیر و جهادی آیت الله اعرافی در سال‌های مدیریت حوزه تشکر و نکاتی را برای دوره جدیدمدیریت وی متذکر شد.وی بیان کرد: حوزه علمیه در سال های بعد انقلاب و خصوصا در سال های اخیر،تحول چشم گیری داشته و باید برای رسیدن به حدکامل آن تلاش کرد و زحمات آیت الله اعرافی بسیار ارزشمند بود و من از ایشان تشکر می کنم.این مرجع تقلید، پیشرفت حوزه را در سال های اخیرخوب توصیف کرد و گفت: باهمه این پیشرفت با نقطه مطلوب فاصله داریم و باید تلاش کرد و همه باید به مدیریت حوزه کمک کنند.وی آیت الله اعرافی را شخصیتی ممتاز، مخلص، توانمند و پرتلاش دانست و بیان کرد: تلاش طلاب درحوادث غیر مترقبه خصوصا سیل سال گذشته و بیماری کرونا بسیار خوب بود و از آنان تشکر می‌کنم.آیت الله نوری همدانی، وضعیت اقتصادی  و معیشت مردم و خصوصا طلاب را نگران کننده توصیف کرد و گفت: ما در حدتوان کمک می کنیم، ولی باید مشکل اساسی حل شود، مردم عده ای از روحانیون را می بینند که مشغول کارحکومتی و اداری هستند و وضع تقریبا مناسبی دارند، اینگونه تلقی می شود، اوضاع اقتصادی همه طلبه ها آنگونه است در حالی که اکثر طلاب وضع اقتصادی مناسب ندارند.وی عمق بخشی بیشتر در متون حوزوی، توجه به اخلاق و هجرت طلاب به شهرستانها را مورد تاکید قرار داد و گفت: توجه و نظارت علمی درحوزه های  شهرستانها باید بیشتر شود.این مرجع تقلید درپایان با تشکر مجدد از زحمات آیت الله اعرافی برای موفقیت وی دعاکرد.در ابتدای این دیدار مدیر حوزه های علمیه، گزارشی از عملکرد مجموعه حوزه و برنامه های آینده بیان کرد.انتهای پیام/2258/خ
خبرگزاری فارس- گروه قرآن و فعالیت‌های دینی: پیامبر (ص) می‌فرمایند: «اَلقُرآنُ غِنًی لاغِنی دونَهُ وَ لا فَقرَ بَعدَهُ» قرآن، توانمندی است که هیچ توانی جایگزین آن نمی‌شود و پس از آن هیچ فقری باقی نمی‌ماند. (تفسیرابی الفتوح ۱/۱۰)در ادامه تلاوت ترتیل صفحه ۴۱۲ قرآن شامل آیات ۱۲ تا ۱۹ سوره مبارکه لقمان با صدای مرحوم عبدالباسط تقدیم می‌شود.انتهای پیام/
به گزارش خبرگزاری فارس، حجت‌الاسلام نصرالله پژمانفر نماینده مردم مشهد به‌عنوان رئیس فراکسیون قرآن، عترت و نماز انتخاب شد.اولین جلسه فراکسیون قرآن، عترت و نماز مجلس یازدهم پیش از ظهر امروز، یکشنبه ۱۵ تیرماه برگزار شد و دستور کار این جلسه انتخاب هیئت رئیسه فراکسیون بود که در نهایت حجت‌الاسلام نصرالله پژمانفر، نماینده مردم مشهد به عنوان رئیس این فراکسیون انتخاب شد.همچنین حجت‌الاسلام حسین میرزایی نماینده مردم اصفهان به عنوان نایب رئیس اول، جلال رشیدی کوچی نماینده مردم مرودشت، ارسنجان، پاسارگاد به عنوان نایب رئیس دوم و محمدرضا احمدی نماینده مردم رشت به عنوان سخنگو انتخاب شدند.به گزارش فارس حجت‌الاسلام نصر‌الله پژمانفر دور گذشته هم نماینده مردم مشهد و کلات در مجلس شورای اسلامی بود و در دوره پیشین هم ریاست فراکسیون قرآن و عترت مجلس را بر عهده داشت.پی‌گیری بودجه صندوق مشارکت توسعه فرهنگ قرآنی از جمله مهم‌ترین اقدامات فراکسیون قرآن و عترت مجلس در دوره گذشته بود، زیرا این بودجه هر سال در لایحه بودجه سال کشور با کاهش چشمگیر مواجه می‌شد و حتی پس از پی‌گیری نمایندگان و اصلاح لایحه، این بودجه از سوی دولت یا پرداخت نمی‌شد و یا بخش اندکی از آن پرداخت می‌شد.پی‌گیری طرح ملی حفظ قرآن کریم هم یکی از مهم‌ترین موضوعات پیش‌روی این فراکسیون است. طرحی که سال ۱۳۹۰ پس از فرمایش رهبر معظم انقلاب مبنی بر تربیت ۱۰ میلیون حافظ قرآن کریم کلید خورد و پس از حدود ۹ سال اقدام قابل توجهی در این زمینه صورت نگرفته است.انتهای پیام/
به گزارش خبرگزاری فارس، جلسه بررسی راهکارهای ترویج معارف سیدالساجدین در قالب دهمین کنگره بین المللی امام سجاد(ع) امروز یکشنبه ۱۵ تیر به صورت مجازی و با حضور اعضای ستاد برگزاری کنگره و معاونان ستاد هماهنگی کانون های فرهنگی هنری مساجد کشور برگزار شد.پیشنهاد برگزاری دهمین کنگره بین‌المللی امام سجاد(ع) در قالب وبینارمرتضی طاهریان معاون ساماندهی و شبکه‌سازی ستاد هماهنگی کانون‌های مساجد کشور در این جلسه ضمن قدردانی از یک دهه تلاش فعالان فرهنگی هرمزگان در راستای معرفی شخصیت امام سجاد(ع) و ترویج صحیفه سجادیه، اظهار کرد: دهمین سال باید با محوریت یک شعار مباحث کنگره را پیگیری کنیم.معاون ساماندهی و شبکه‌سازی ستاد هماهنگی کانون‌های مساجد کشور خطاب به اعضای ستاد برگزاری کنگره بین‌المللی امام سجاد(ع)، افزود: امروز تمام علاقه‌مندان امام سجاد(ع) و صحیفه سجادیه انتظار دارند به پشتوانه تجاربی که دارید از آن‌ها در زمینه‌های فکر، ایده، طرح و پیشنهاد برنامه‌ای با ظرفیت هیأت اندیشه‌ورزی که دارید، پشتیبانی کنید.وی در ادامه اظهار کرد: شایسته است تا این کنگره حلقه وصلی شود و همه فعالان و مراکز اعم از کانون‌های فرهنگی هنری، هیئات مذهبی، موسسات خیریه و افرادی که به نام امام سجاد(ع) هستند را شناسایی و شبکه مراکز امام سجاد(ع) را راه‌اندازی کنید.طاهریان در ادامه از طرح نذر امام سجاد(ع) به عنوان احیا کننده سیره اجتماعی آن حضرت یاد کرد و گفت: این طرح از سال‌های گذشته به شکلی شایسته در هرمزگان کلید خورد اما انتظار است که با یک هدف‌گذاری برکات آن ابتدا در خود هرمزگان و در طول سال ساری و جاری باشد و سپس منطقه و در نهایت کل کشور از آثار و خدمات و برکات آن برخوردار شوند.وی ابراز امیدواری کرد: این طرح ارزشمند برای همیشه ماندگار شود و شیرینی و حلاوت آن برای مردم نیز ماندگارتر خواهد بود.طاهریان در ادامه بر رایزنی با سازمان اوقاف و امور خیریه در راستای هدایت نیت واقفین به سمت ایجاد وقف‌هایی برای احیای معارف امام سجاد(ع) و ترویج صحیفه سجادیه تاکید کرد و افزود: ستاد هماهنگی کانون‌های فرهنگی هنری مساجد کشور نیز با ظرفیت پرتال بچه‌های مسجد آمادگی دارد که در برنامه‌های آموزشی و مسابقه‌ای معارف امام سجاد(ع)  با محوریت ستاد فهمای استان هرمزگان  در طول سال در راستای ترویج  معارف سجادیه و صحیفه مشارکت داشته باشد.معاون سازماندهی و شبکه‌سازی ستاد هماهنگی کانون‌های فرهنگی هنری مساجد کشور از برگزاری وبینارها با حضور اساتید ملی و بین‌المللی به عنوان تجربه موفق ستاد هماهنگی کانون‌های مساجد در دهه کرامت سال جاری نام برد و بیان کرد: دهمین کنگره بین المللی امام سجاد(ع) می تواند از این تجربه بسیار خوب بهره ببرد.محتوای کارنامه ۱۰ ساله کنگره بین‌المللی امام سجاد(ع) به تولیدات فاخر تبدیل شودسعید سعادتی در جلسه بررسی راهکارهای ترویج معارف سیدالساجدین در قالب دهمین کنگره بین المللی امام سجاد(ع) که امروز یکشنبه ۱۵ تیرماه به صورت مجازی و با حضور اعضای ستاد برگزاری کنگره و معاونان ستاد هماهنگی کانون‌های فرهنگی هنری مساجد کشور برگزار شد، از استان هرمزگان به جهت پرداختن به ابعاد مختلف سیره امام زین العابدین(ع) و معرفی صحیفه سجادیه به دنیا قدردانی کرد.وی اظهار کرد: تا پیش از این، کمتر در سطح جهان به صحیفه سجادیه پرداخته شده بود و این کنگره به خوبی توانسته به این خلا در سطح کشور و حتی بسیاری از کشورهای جهان پاسخ دهد.معاون فرهنگی هنری ستاد هماهنگی کانون‌های مساجد کشور با بیان اینکه امروز دنیا از خلاء معنویت به شدت رنج می‌برد و تشنه معارف حقه اهل بیت(ع) است، به شرایط کنونی جهان اشاره کرد و افزود: امروز که به واسطه شیوع ویروس کرونا در همه کشورهای دنیا، ارتباطات قطع شده و ویژه برنامه‌های بخش بین الملل کنگره امام سجاد(ع) می تواند این تهدید را به فرصت تبدیل کند.وی با اشاره به همزمانی کنگره دهم با هفته دفاع مقدس، تصریح کرد: امسال گنجینه ۴۰ سال مقاومت نیز پیش روی ملت ماست و در برنامه‌های داخلی و برون مرزی می‌توان در کنار معرفی شخصیت نورانی امام سجاد(ع)، گوشه‌هایی از دفاع مقدس را برای آزادگان کشورهای مختلف نشان داد.سعادتی به ۱۰ ساله شدن کنگره بین‌المللی امام سجاد(ع) اشاره و تاکید کرد: پس از یک دهه تلاش در راستای ترویج معارف امام سجاد(ع) باید برنامه‌های محتوایی ۱۰ دوره گذشته به تولیدات فاخر تبدیل و به جامعه عرضه شود.وی با یادآوری اینکه بیشتر مخاطبین کنگره در گذشته قشر نخبگانی جامعه بوده است، گفت: امسال فرصتی است که دوره آموزشی سفیران ولایت که در راستای تحقق گام دوم انقلاب برگزار خواهد شد، با حضور اقشار تاثیرگذاری نظیر نوجوانان، هنرمندان و فعالان فضای مجازی برگزار شود.معاون فرهنگی هنری ستاد هماهنگی کانون‌های مساجد کشور با بیان اینکه امام سجاد(ع) اسوه معنویت، عقلانیت و مقاومت است، عنوان کرد: این موضوع می‌تواند به عنوان شعار دهمین کنگره بین‌المللی امام سجاد(ع) انتخاب شود.سعادتی بر توجه ویژه به تولیدات فاخری نظیر کلیپ، پوستر، عکس نوشته، موشن گرافی، طرح‌های گرافیکی و ... با موضوع امام سجاد(ع) و صحیفه سجادیه در کنگره دهم تاکید کرد.گفتنی است، برپایی نشست مسوولان استانی به ویژه نماینده ولی فقیه در هرمزگان و رئیس شورای سیاست‌گذاری کنگره با روسای صداوسیما کشور، سازمان فرهنگ و ارتباطات و رییس مجمع جهانی اهل بیت(ع) در راستای همکاری، مشارکت و هم‌افزایی در برگزاری این رخداد مهم فرهنگی معنوی از دیگر پیشنهادات وی بود.انتهای پیام/
به گزارش خبرگزاری فارس رهبر معظم انقلاب در پاسخ به فتوایی درباره خواندن دعای فرج در قنوت نماز، خواندن اذکار و ادعیه‌ای که مخاطبش غیر خدا است را جایز ندانستند.متن سؤال و پاسخ رهبر معظم انقلاب به شرح ذیل است.سؤال: آیا در قنوت نماز می توان دعای فرج «اِلهى عَظُمَ الْبَلاَّءُ» را قرائت کرد؟جواب: خواندن دعای مذکور تا جایی که مخاطب خداست اشکال ندارد اما مابقی که مخاطب غیر خدا است، جایز نیست و باعث بطلان نماز می شود.انتهای پیام/
حجت‌الاسلام والمسلمین رضا غلامی، رئیس مرکز پژوهش‌های علوم انسانی اسلامی «صدرا» در گفت‌وگو با خبرنگار فرهنگ عمومی خبرگزاری فارس با اشاره به اهمیت جایگاه گزارشگری فساد در فلسفه «نهی از منکر» بیان داشت: در فرهنگ اسلامی، همه مسلمانان تکلیف شرعی دارند که اگر از فسادی در جامعه مطلع شدند، چه کوچک و چه بزرگ، مربوط به هر کس که می خواهد باشد، آن را برای رسیدگی به مسؤولان گزارش کنند.گزارش نکردن فساد، جامعه را از درون تهی می‌کندوی افزود: بی‌تفاوتی نسبت به مفاسد و مفسدان و گزارش نشدن فساد، جامعه را به تدریج و از درون تهی می‌کند و اگر افزایش یابد، به مرحله فروپاشی می‌کشاند؛ بنابراین، نه فقط شرع و مسؤولیت شرعی، بلکه عقل سلیم ایجاب می‌کند که برای تأمین نفع عموم، مردم از کنار فساد به سادگی عبور نکنند.گزارش فساد شرعاً باید مستند باشدحجت‌الاسلام غلامی ابراز داشت: حتی معتقدم گزارش صرف کفایت نمی‌کند، بلکه مردم باید رسیدگی به مفاسد را تا حصول نتیجه پیگیری کنند و امکان پیگیری و پاسخگویی مسؤولان هم وجود داشته باشد. البته روشن است که گزارش فساد شرعاً باید مستند باشد، در غیر اینصورت گزارشگری‌های بی‌پایه و اساس و بعضاً توام با اغراض شخصی، خودش نوعی بی‌عدالتی است.راه انگیزه گزارشگری فساد در میان مردموی با اشاره به نقش دولت برای فراهم آوردن امنیت روانی و اجتماعی گزارشگران فساد ادامه داد: قوه مقننه با اصلاح و تقویت قانون یا حتی قانون‌گذاری مناسب و دستگاه قضایی با عمل به مرّ قانون، باید به گزارشگران فساد اطمینان بدهند که امنیت آن‌ها تضمین شده است و کسی نمی‌تواند آن‌ها و نزدیکانشان را به خاطر فساد مورد فشار، تهدید و یا آزار و اذیت قرار دهد.این استاد دانشگاه اظهار داشت: حتی باید گزارشگر فساد به شیوه‌های موثر و چشمگیر تشویق شود و از این طریق، انگیزه گزارشگری در میان مردم دو چندان شود. متأسفانه در سال‌های گذشته مواردی را داشتیم که گزارشگران فساد با برخوردهای نامناسبی روبرو شدند و مسؤولان حمایت درستی از آن‌ها نداشتند و آن‌ها را تنها گذاشتند؛ لذا من معتقدم فراتر از حرف و شعار، باید قانوناً اسبابی را فراهم کرد که امنیت روانی، حیثیتی، شغلی و جانی گزارشگران فساد صد در صد تضمین شود.بخشی از اضطراب‌های اجتماعی ناشی از گسترش فساد در جامعه استوی گفت: اگر نظارت همگانی فعال شود، نه تنها مفاسد در جامعه به حداقل می‌رسد و از این طریق ظرفیت‌های کشور به نفع عموم مردم آزاد می‌شود، بلکه آرامش مردم و اعتماد آن‌ها به نظام افزایش پیدا می‌کند. امروز بخشی از اضطراب‌های اجتماعی و رفتارهای نامتعادل و ناامیدی به آینده ناشی از گسترش فساد در جامعه است.حجت‌الاسلام غلامی تصریح کرد: در اینجا منظور از فساد، فقط فساد اقتصادی نیست. بلکه سایر انواع فساد هم مدنظر است. البته این مطلب را هم متذکر شوم که پیشگیری از فساد علاوه بر اینکه مقدم بر مقابله با فساد است، بلکه هزینه آن هم به مراتب کم‌تر است که در جای خود قابل بحث است.یادآور می‌شود، خبرگزاری فارس پس از مطالعات مختلف، بستری را با عنوان گزارش فساد در سامانه «فارس من» راه‌اندازی کرده که مردم می‌توانند در مواردی که فسادی را مشاهده می‌کنند، گزارش آن را در این سامانه ثبت کنند.انتهای پیام/
به گزارش خبرنگار حوزه مسجد و هیأت خبرگزاری فارس، حجت‌الاسلام رفیعی استاد حوزه و دانشگاه پاسخ‌گوی سوالات و شبهات جوانان به صورت رودررو می‌شود.براساس این گزارش، حجت‌الاسلام رفیعی بنا دارد شبهات و سئوالات دینی را با حضور جوانان پرسشگر و به صورت رو در رو پاسخ گوید که این برنامه به صورت زنده از فضای مجازی نیز پخش خواهد شد.علاقه‌مندان برای شرکت در این گفت‌وگو می‌توانند مشخصات، سن و شماره تماس خود را تا ساعت ٢٢ امشب ١۵ تیرماه از طریق دایرکت صفحه ایسنتاگرام این استاد حوزه به نشانی rafiee_nasser اعلام کنند. البته با توجه به محدودیت فضا و رعایت پروتکل‌های بهداشتی در مرحله اول میزبان ٢٠ جوان پرسشگر خواهند بود.این گفت‌وگو در شهر قم روز دوشنبه ١۶ تیرماه، حوالی ساعت ٢٢ برگزار خواهد شد و از صفحه اینستاگرام rafiee_nasser پخش زنده خواهد شد.براساس این گزارش، پیش از این حجت‌الاسلام ناصر رفیعی با سیدحسن آقامیری در خصوص برخی از مسائل مطرح شده دینی به گفت‌وگو پرداخت که بعد از این تجربه این‌بار در بستر حقیقی و مجازی با جوانان گفت‌وگو خواهد کرد.تیزر این گفت‌وگو را اینجا ببینید:انتهای پیام/
به گزارش خبرگزاری فارس، جامعه مدرسین حوزه علمیه قم در بیانیه‌ای هتک حرمت آیت‌الله سیستانی از مراجع تقلید را توسط یک روزنامه سعودی محکوم کرد.متن بیانیه به شرح زیر استبسم‌الله الرحمن الرحیم«زُیِّنَ لِلَّذِینَ کَفَرُواْ الْحَیَاةُ الدُّنْیَا وَیَسْخَرُونَ مِنَ الَّذِینَ آمَنُواْ»اقدام موهن و ناشایست روزنامه سعودی الشرق الاوسط در هتک حرمت مقام عالی مرجعیت شیعه در عراق حضرت آیت‌الله العظمی سیدعلی سیستانی موجب تأسف و تأثر گردید.این توهین مذبوحانه در حقیقت توهین به دین و مقدسات اسلامی است و نشان از مفسده‌گری و دین‌ستیزی دارد.جامعه مدرسین حوزه علمیه قم ضمن اعلام انزجار از این اهانت قلم به دستان مزدور سعودی اعلام می‌دارد: نقش مرجعیت شیعه و علمای اسلامی در صیانت از هویت دینی و ملی عراق عزیز و همچنین تحکیم وحدت و یکپارچکی سیاسی این ملت نقشی ماندگار و انکار ناپذیر در تاریخ است.مرجعیت شیعه با سالها مجاهدت و مبارزه علیه استعمار انگلیس و استکبار پایه‌های استقلال و آزادی عراق را استحکام بخشیده و ملت رشید عراق را با مدیریتی حکیمانه از بحران‌ها عبور داده است. در این میان فتوای آیةاللَّه العظمی سیستانی که موجب بسیج همگانی و خودجوش مردم وتقویت محور مقاومت در مبارزه با داعش شد نیز از اهمیت بسیاری برخوردار است.مرجعیت عظیم شیعه مورد احترام مردم و حوزه‌های مقدسه در سراسر بلاد اسلامی است و این تحرکات نابخردانه، گردی بر ساحت مقدس و نورانی مرجعیت نخواهد نشاند و نور پرفروغ مرجعیت را خاموش نخواهد کرد. «وَ اللهُ مُتِمُّ نُورِهِ وَ لَوْ کَرِهَ الْکافِرُونَ»ملت‌های مسلمان در سراسر جهان پاسخ این اسائه‌ ادب را با سلوک در راه عالمان مصلح و بیدارخواهند داد و در دام این گونه فتنه‌گری‌ها نخواهند افتاد. اما لازم است مطالبه مردم عراق، علمای اسلام و دلسوزان امّت اسلامی در برخورد با هتاکان به مقام مرجعیت پیگیری شود و خطاکاران مورد عقاب و مواخذه قرار گیرند.خداوند وجود مغتنم و شریف آن مرجع عظیم الشان را برای ملت عراق و شیعیان جهان محفوظ و سلامت بدارد و علمای اسلام و فقهای مصلح و بیدار را در ظل توجهات حضرت ولیعصر مستدام و موید بگرداند.ان شاءاللهانتهای پیام/
به گزارش خبرنگار حوزه مسجد و هیأت خبرگزاری فارس، مهدی رسولی مداح اهل بیت(ع) در جشن میلاد امام رضا(ع) هیأت ثارالله زنجان، شعری برای حال و اوضاع این روزهای انقلاب اسلامی براساس سیر گذران بیرق الهی از انبیاء تا امام خمینی(ره) خواند.متن این شعر به شرح زیر است:هر واژه‌ام با آه می‌آمیزد امروز از تار و پودم، خون دل می‌ریزد امروزمن بیرق سرخ سپاه راه عشقم از درد‌هایم جنگ، برمی‌خیزد امروز***من که به قدرِ طول یک تاریخ، دردم با این همه یک بار هم سر خَم نکردمبار امانت بوده‌ام بر دوش آدم من خوانده‌ام اسماء را در گوش آدمبار امانت، بیرقِ دین خدا بود من بودم بیرق که دستِ انبیاء بودگلگون شدم چون ریخت، خونِ پاک هابیل بر دوش موسی رد شدم از وادی نیلبالای فُلکِ نوح، طوفان دیده‌ام من زیر و بم مُلکِ سلیمان، دیده‌ام منمستور و بی‌پیرایه و مسکوت بودم من بیرقی در عالمِ لاهوت بودمبر دوش هر پیغمبر و قومی که رفتم از بی کسی انبیاء، مبهوت بودمدر امتحانِ سختِ فرمان الهی من شاهد تنهاییِ طالوت بودمروزی به دست امتی در آسمان و یک روز دیگر زینتِ تابوت بودمگاهی نشان بیم و گاه امید بودم شانه به شانه، پرچمِ توحید بودمدر روزگار ناروایِ جاهلیت در ابتلای بی‌دوایِ جاهلیتمردی مرا برداشت باری دیگر از خاک بر دوش او بودم، انگار فوق افلاکدور سر خورشید، مثل ماه بودم وقتی سر دوش، رسول الله بودمدیدم خیالش راحت از فردای دین شد وقتی علمدارش، امیرالمومنین شدهرگز نخواهم برد از خاطر، اُحد را  دیدم سر دوش علی، هر آنچه شد راآن‌ها که دنبال غنیمت رفته بودند بردند تنها جانِ بی‌مقدار خود رایادم می‌آید خیبر و احزاب را هم فرصت طلب‌های به ظاهر خواب را همبر دوش حیدر بودم و هم‌قد خورشید من، بیرقِ بالا بلنده نور و توحیدبعد از رسول‌الله، رنگم سرخ‌تر شد دیگر پس از این، هرچه شد از دود در شدهم بغض چاه کوفه دارم در گلویم هم خون دل می‌ریزد از آب وضویمبا چشم‌هایم دیده‌ام، تنها شدن را بی‌لشکری، بی‌یار بودن را، حسن راتاریخ من را داد از دستی به دستی کارم ولی  افتاد آخر سر به مستیبر گنبد ارباب عالم جا گرفتم بر شانه عباس تا ماوا گرفتمشد رنگ سرخم، خطی خون از خدایم حالا نشان قلب عالم، کربلایماز کربلا راهی جدید آغاز کردم منزل به منزل روضه‌هایی باز کردمانگار روی قله دنیا رسیدم وقتی به دست زینب کبری رسیدمبا خون دل‌هایی که خورد از داغ شامات حک شد به خطِ خون، به رویم یا لثاراتدیگر پیام من، کلامِ کربلا شد مقصد قیامِ انتقام کربلا شددیگر به دست هر امامی که رسیدم می‌دیدم او وقف پیام کربلا شدآن قدر اما درد من از قیمت افتاد بار گران من، به دوش غیبت افتادگفتم دیگر قصه‌ای بی‌جانم اما گفتم دیگر بر زمین می‌مانم امااین بار هم خود را در آغوشی نشاندم این بار هم بی‌یار و بی‌یاور نماندمقومی مرا برداشتند از خاک، این بار بار دگر خاک از وجودِ خود تکاندمقومی که در سر آرزوی یار دارند یوسف ندیده، رو در بازار دارندمن بر زمین دیگر نمی‌افتم چرا که این قوم، پای من هوایِ دار دارندفرقی ندارد از کلینی تا خمینی این شیعیان همواره پرچم‌دار دارنداز خونِ پاکِ روی خاکِ سربداران از قصه مشروطه، مشروعه خواهاناز ماجرای جنگ‌های روس و ایران از شور شورش، بین جنگل‌های گیلاناز شیخ فضل‌‌الله پای دار تهران تا غیرت صحن گوهرشادِ خراسانشانه به شانه روی دوش عالمانم چون در حقیقت بیرق صاحب‌الزمانمگرد از تنم قومی تکانده، چند وقتیست طوفان به جان من نشانده، چند وقتیستقومی به فرمان امامی از جماران من را سر دوشش کشانده، چند وقتیستتا کم نگردد ذره‌ای از اهتزازم لاله سر راهم نشانده، چند وقتیستاز کرخه تا فکه، هویزه تا شلمچه  خون داده اما جانمانده، چند وقتیستاین قوم چندی پیش سردارش فدا شد میر و علمدارش، فدای کربلا شدوقتی که قومی این چنین در راه باشد نامش سزاوارست، حزب‌الله باشدحالا که بیرق دست مردی چون خمینی است در راه او بودن، وجوبش حکم عینی استدیدیم این امت تهاجم کم ندیده  باید بگویم یک دم خوش، هم ندیدهاین راه دشوار است، راه ساده‌ای نیست این معبرِ هر جانِ نا آماده‌ای نیستگیرم گروهی، هی از آزادی بگویند ما را هی پر از ایراد بنیادی بگویندآن‌ها که دائم می‌شوند از ما طلبکار یک عُمر منصب داشتند اما نه انگارامروز افتاده‌اند دنبال مقصر کم هم نمی‌آرند، اربابان گفتاراین‌ها که تا دیروزها همراه بودند هرجا کمک می‌خواستی، هرگاه بودندحالا قلم‌هاشان شده فریادِ دشمن از غیب می‌آیند در امدادِ دشمنامروز از آن دوران گریزانند انگار آن انقلابی‌ها، پیشمانند انگارگیرم یکی بطن عدالت را نفهمید جز غر زدن متن عدالت را نفهمیدیا آنکه چیزی غیر وادادن بلد نیست این‌ها شود آوار پرچم‌دار، بد نیستقومی که خون داده‌ست پای رهبرانش ساده نباید بگذرد از آرمانشقومی که در راه حرم داده سرش را خالی نخواهد کرد پشت رهبرش راپشت سر مولای خود دنبال عدل است وقتی جلوتر رفت می‌چیند پرش راوقتی بزرگ خیمه امری کرده دیگر  شیعه نمی‌گوید نگاه دیگرش رابا بغض و با بیمند، خیلی سوت و کورند این روزها انگار، تمرین ظهورندغربالی از جنس حوادث پاگرفته چه دوستانی را زمان، از ما گرفتهما بینوایان را که برگی و بری نیست جز کربلا راه نجات دیگری نیستچون کربلا، راه اطاعت از امام است هر روضه‌اش درس قعود است و قیام استباید بخواهیم از خدا، تنها همین را کرببلا را، روضه‌ها را، اربعین رافیلم این شعرخوانی را اینجا ببینید:انتهای پیام/
به گزارش خبرگزاری فارس، حجت الله ناظری با بیان این مطلب گفت: شهادت مظلومانه سردار سرافراز اسلام، سرباز ولایت و یاور امت، سپهبد حاج قاسم سلیمانی موجب تاسف و حسرت عمیق تمام آزادی‌خواهان ایران و جهان شد و این ترور ناجوانمردانه، ایران را آکنده از اندوه و خشم کرد.وی افزود: روح پرفتوح شهید سردار سلیمانی همچون دوره حیات او برای امت اسلامی مایه برکت است و موجب وحدت و انسجام بیشتر در جامعه ما شده و احساسات ضداستکباری ملت‌های منطقه را بیش از پیش برانگیخته است.سرپرست حوزه هنری کودک و نوجوان ادامه داد: پس از ترور ناجوانمردانه سردار رشید اسلام سپهبد شهید حاج قاسم سلیمانی به دست دولت تروریست آمریکا، بلافاصله حوزه هنری کودک و نوجوان در راستای وظایف ذاتی خود اقدام به طراحی و اجرای پویش «نامه ای به سردار آسمانی» در گستره ملی و در قالب فراخوان دلنوشته های گروه های سنی کودک و نوجوان نمود که الحمدلله با استقبال خوب مخاطبان همراه شد.ناظری با بیان این مطلب که از سراسر کشور دلنوشته ها و حرف‌های کودکان و نوجوانان خطاب به قهرمان بزرگ مقاومت اسلامی به دبیرخانه پویش ارسال شد، گفت: بیشترین آثار مربوط به کودکان استان های تهران، کرمان، تبریز و خراسان رضوی بود.وی افزود: یکی از دغدغه‌­های برگزاری کنندگان این پویش رسیدن به آثاری بود که توسط مخاطب اصلی کودک و نوجوان نوشته شده باشد تا طعم نوشتن دلنوشته‌های واقعی کودک و نوجوان چشیده شود. فلذا با حضور در مکان‌هایی که مخاطب کودک و نوجوان متناسب با شأن سردار دلها وجود داشت دسترسی به دلنوشته‌های اصیل ایجاد شد.سرپرست حوزه هنری کودک و نوجوان با اعلام این مطلب که دبیرخانه پویش تا پایان بهمن ماه ۱۳۹۸ اقدام به جمع آوری دلنوشته‌های کودکان و نوجوان کرد، گفت: پس از داوری مقدماتی ۶۳۸ اثر رسیده به پویش نامه‌ای به سردار آسمانی آغاز و ۷۷ اثر به بخش داوری نهایی راه پیدا کردند. این آثار ویژه گروه سنی ۱۲ تا ۱۸ سال بود، ضمن اینکه نگارنده ۵۲ اثر دختران و ۲۵ اثر پسران بودند.ناظری با اشاره به داوران گفت: مصطفی رحمان‌دوست شاعر، نویسنده و مترجم کتاب‌‌های کودک و نوجوان، عباس محمدی مدیر آفرینش‌های ادبی حوزه هنری سازمان تبلیغات و زینب سلیمانی فرزند شهید حاج قاسم سلیمانی، داوری نهایی آثار را برعهده داشتند.سرپرست حوزه هنری کودک و نوجوان در خاتمه گفت: برگزیدگان نهایی این پویش طی مراسمی با حضور  رئیس سازمان تبلیغات اسلامی، رئیس حوزه هنری سازمان تبلیغات، و جمعی از مقامات لشکری و کشوری روز چهارشنبه ۱۸ تیرماه ۱۳۹۹ همزمان با «روز ملی ادبیات کودک و نوجوان» معرفی و جوایز آنان اهداء خواهد شد. همچنین برترین آثاراین پویش در قالب یک مجموعه کتاب منتشر می­‌شود.انتهای پیام/
به گزارش خبرگزاری فارس رضا معممی‌مقدم مدیرکل امور اجتماعی و مشارکت‌های سازمان اوقاف و امور خیریه درباره نحوه ورود سازمان اوقاف و امور خیریه به بحث جهش تولید اظهار کرد: در راستای عملیاتی کردن رهنمودهای رهبر فرزانه انقلاب، سازمان اوقاف برنامه‌های متعددی را در دستور کار خود قرار داده است که طرح «شمیم خدمت» یکی از برنامه‌هایی است که در این خصوص طراحی و برای اجرا به تمامی استان ها ابلاغ شده است.وی هدف مهم اجرای طرح «شمیم خدمت» را ایجاد اشتغال پایدار عنوان کرد و گفت: در این طرح سه گام مهم و اساسی مد نظر بوده است. در گام نخست با بهره گیری از تجربیات کارآفرینان موفق و تعامل با سازمان ها، نهادها، موسسات و گروه هایی که در زمینه آموزش حرفه و صنعت عملکرد مناسب و قابل قبولی دارند، به آموزش متقاضیان کار پرداخته می شود. در گام دوم تلاش می شود با استفاده از ظرفیت بقاع متبرکه و موقوفات مرتبط و همچنین استفاده از ظرفیت خیرین، زمینه کار و درآمد برای کارآموزان مهیا شود. در گام سوم نیز تلاش می شود با راه اندازی بازارچه های خیریه و فروشگاه های ویژه، محصولات تولید شده توسط جامعه هدف در معرض فروش قرار گیرد.مدیرکل امور اجتماعی و مشارکت‌های سازمان اوقاف افزود: در خصوص آموزش، محدودیتی بین خواهران و برادران و همچنین گروه های سنی وجود ندارد و هر کسی که توان یادگیری و استفاده از آموزش ها را داشته باشد می تواند در کلاس های آموزشی که توسط اساتید مجرب و خبره در بقاع متبرکه برگزار می شود شرکت کند.وی افزود: نوع آموزش نیز بستگی به منطقه پیرامونی بقعه و همچنین توانایی و ظرفیت کارآموزان دارد و مشاغل مختلفی از جمله، فرشبافی، صنایع دستی، پرورش گیاهان دارویی و... در دستور کار قرار دارد.معممی مقدم با اشاره به نقش اجتماعی بقاع متبرکه افزود: بقاع متبرکه از دیرباز ملجاء بی پناهان بوده و در این طرح تلاش می شود تا با اجرای مناسب دستورالعمل ابلاغی شمیم خدمت، به خانواده های کم برخوردار توجه ویژه ای صورت گیرد و در مسیر کاریابی و اشتغال آنان قدمی برداشته شود. در این راستا، مراکز افق با تعامل با صاحبان مشاغل، کارگاه ها و کارخانه ها، به شناسایی فرصت های شغلی و معرفی نیروهای مستعد پیرامون بقاع متبرکه به این اماکن  پرداخته و به بیانی شیواتر می توان گفت که بنگاه کاریابی یکی از بندهای این دستورالعمل است.انتهای پیام/
به گزارش خبرگزاری فارس، دیدار و نشست هم اندیشی نوحه‌سرایان به همت سازمان تبلیغات اسلامی در مجموعه فرهنگی شهدای سرچشمه برگزار شد.عزم سازمان تبلیغات برای انسجام‌بخشی نوحهحجت‌الاسلام مجید باباخانی مدیرکل تشکل‌های دینی سازمان تبلیغات اسلامی در این دیدار و نشست هم‌اندیشی اظهارداشت: نوحه مؤثرترین بخش هیأت است و اگر عُمق پیدا کرده و غنا داده شود، مخاطب آن رشد بیشتری پیدا می‌کند. نوحه‌سرایان هم شخصیت مظلوم و البته غیر مقتدری هستند که گرمی مجالس و قسمت محتوایی یک هیأت بر عهده آن‌ها نهاده شده است.باباخانی افزود: این نشست باید شروعی باشد تا بدانیم از کجا شروع کنیم که در ادامه آن مشکلات، روشن و مرتفع شود. در سازمان تبلیغات اسلامی عزم برای انسجام بخشی به موضوع نوحه جدی است. البته سیاست‌گذاری در این حوزه نمی‌تواند از طرف نهاد حاکمیتی باشد و باید توسط اهل فن انجام شود و می‌تواند مطابق با سلیقه اساتید و افراد مختلف تغییر کرده و از زوایای مختلف به آن نگاه شده و زیرساخت آن فراهم شود.مدیرکل تشکل‌های دینی سازمان تبلیغات اسلامی تأکید کرد:‌ یک فرصت کوتاهی در دست سازمان تبلیغات اسلامی قرار دارد و این فرصت می‌تواند برای جوامع نخبگانی یک موقعیت فراهم کند.وی خاطرنشان کرد: بنیاد دعبل دو رسالت را دنبال می‌کند که اول ارائه خدمات به مداحان و شاعران و مرتبطین با موضوع هیأت بوده و بخش دوم پرچم‌داری یک حرکت علمی در این موضوع است.باباخانی ادامه داد: باید شور حسینی در موضوع شعر هیأت، تجلی پیدا کند زیرا بسیاری از مردم ما تحت تاثیر همین نوحه‌ها هستند. در موضوع نوحه، انسجام و برنامه‌ریزی همه‌جانبه، حتی از نظر کمی انجام شده است.لزوم کشف استعدادهای نوحه‌سراییحمید رمی شاعر اهل بیت (ع)‌ در این دیدار به نگاه مسئولان به جایگاه هیأت اشاره و عنوان کرد:‌ توجه مسئولان به نوحه‌سرایان یک گام خوب و امیدبخشی است.وی تصریح کرد:‌ دو دوسته نوحه وجود دارد، یکی آن که برای امام حسین (ع) گفته می‌شود و دیگری نوحه‌های انقلابی است. باید این نوحه‌ها به مسیرهای درست هدایت شوند. نوحه‌هایی که صرفا به خود امام حسین (ع) پرداخته می‌پردازد، نشانه بی‌تفاوتی نوحه‌سرایان به موضوع انقلاب نیست.وی اظهار داشت: اگر مفاهیم انقلابی را در شعر بیاوریم، باید در صحنه عاشورا آن را بیان کنیم؛ گاهی اوقات کلمات انقلابی وارد شعر می‌شود اما هیچ‌گونه مفهومی را منتقل نمی‌کند.این شاعر اهل بیت (ع) به کشف استعدادهای نوحه‌سرایی اشاره کرد و گفت: برای کشف استعدادها باید برنامه هایی تدوین شود.نوحه نیازمند بانک و مجلهحجت‌الاسلام محسن حنیفی شاعر و نوحه‌سرا نیز در این نشست گفت: ما وقتی از نوحه می‌گوییم تصور بر نوحه‌هایی است که در سینه زنی‌ها استفاده می‌شود. حتی نوحه‌های قدیمی هم مورد توجه قرار نمی‌گیرد. نوحه یک موضوع سلیقه‌ای است و به سختی می‌شود بین سلایق اتحاد ایجاد کرد. نوحه برای دیده شدن، نیاز به یک بانک نوحه و داشتن یک مجله دارد.وجود معضل نوحه‌های سفارشیمحمد امین سمیعی شاعر اهل بیت (ع) نیز در خصوص نوحه‌سرایی عنوان کرد: ما با معضلی به نام نوحه‌های سفارشی مواجه هستیم؛ برخی از نوحه‌ها هستند که بر عمق جان و دل مردم می‌نشیند که سفارشی نبوده‌اند. هر ارگانی برای تأثیرگذاری نوحه‌ها تنها کاری که می‌تواند انجام دهد، این است که، کمک کند تا سبک زندگی یک نوحه‌سرا، به یک سبک زندگی شاعرانه تبدیل شود.نیاز به یک مجمع حقوقی برای مداحان به شدت احساس می‌شودمحسن عرب خالقی مداح و شاعر اهل بیت نیز در ادامه این نشست اظهار کرد: متأسفانه اتفاقی که در حوزه نوحه شاهد هستیم این است که ارگان‌های بسیار زیادی از وزارت فرهنگ و ارشاد اسلامی تا بسیج مداحان و دیگر ارگان‌ها وارد عرصه نوحه شده‌اند.وی افزود: برای انسجام بخشی به نوحه‌سرایان باید ببینیم که در حال حاضر چه جایی ایستاده‌ایم؛ نیاز به یک مجمع حقوقی برای مداحان به شدت احساس می‌شود. همانگونه که در حوزه هنری شاعران به دور هم جمع شدند،‌ نوحه‌سرایان نیز باید مورد حمایت قرار گیرند.نوحه‌سرا یک هنرمند است!مهدی زنگنه نوحه‌سرا و شاعر اهل بیت (ع) نیز گفت: تاثیرگذاران این عرصه همیشه در میدان بوده‌اند و خواهند بود. همه کسانی که در این عرصه حضور داریم با وجود اختلاف نظرها یک صدا هستیم.وی افزود: در مهمترین مسائل در کشور موازی‌کاری انجام می‌شود، ما اگر توقع داشته باشیم که همه دستگاه‌ها برای نوحه‌سرایی یک صدا شوند یک مسئله نشدنی را خواستار شده‌ایم؛ برای تقویت نوحه‌سرایی نیاز است تا نقاط ضعف‌ها برطرف شود و به نوحه‌سرا هم به‌عنوان یک هنرمند دیده شود.نوحه‌سرا بر خلاف مداح بعد از چند سال فراموش می‌شودمحمد رسولی نیز به نقش دوگانه نوحه‌سراها و مادحین اشاره کرد و گفت: مادحین با گذشت چندین سال از کار خود در مداحی، یک جایگاهی به‌عنوان پیرغلام پیدا می‌کنند اما یک نوحه‌سرا بعد از چند سال، هیچ یادی از او نمی‌شود.این نوحه‌سرا خاطرنشان کرد: ما تلاش می‌کنیم و با آماده کردن فضا، نوحه‌سرای تراز نیز دست به کار می‌شود و نوحه‌ای مطابق با تمامی ایده آل‌ها سروده شده و حتی در جشنواره‌ها جایزه می‌گیرد اما در خارج از جشنواره دیده نشده و شنیده نمی‌شود.اکبر شیخی از دیگر شاعران و نوحه‌سراهای دعوت شده به این نشست نیز در ادامه این هم اندیشی گفت:‌ باید دید که نیاز اصلی نوحه چیست،‌ چون بیشتر به نیازهای نوحه‌سراها توجه می‌شود.حسینی رکن آبادی، شاعر اهل بیت (ع) نیز گفت باید به این سوال جواب دهیم که اگر قرار باشد اداره تشکل‌های دینی سازمان تبلیغات اسلامی به بحث نوحه ورود پیدا کند چه اقداماتی باید صورت گیرد.وی افزود: سازمان تبلیغات اسلامی باید به‌عنوان یک مرکز عمل کند و اتفاقات را رصد کند و مورد تحلیل قرار دهد. گاهی اوقات یک شاعر جوان، شعری را می سراید که یک شاعر با داشتن بیست سال نمی‌تواند آن مضمون را منتقل کند و این دو باید در کنار یکدیگر دیده شود.عدم نظارت بلاهای جبران‌ناپذیر برسرنوحه می‌آوردجواد حیدری، نوحه‌سرا و شاعر اهل بیت (ع) عنوان کرد: باید یک سازمان مستقل برای نوحه داشته باشیم؛ با عدم نظارت، بلاهایی بر سر نوحه‌ها خواهد آمد که کاملا جبران ناپذیر است.وی تصریح کرد: تاریخ نوحه، علم نوحه و تمام متعلقات به نوحه، با نبود بودجه مناسب به مرور از بین می‌رود.انتهای پیام/
به گزارش خبرنگار حج و زیارت خبرگزاری فارس، مسجدالنبی (ص) برای برپایی نمازهای جماعت از هشتم شوال بازگشایی شده است و زائران برای اقامه نماز به این مکان مقدس مشرف می‌شوند و پس از آن نیز افراد مسجد نبوی را ترک کرده و کارکنان این حرم به ضدعفونی و آمادگی برای حضور مجدد نمازگزاران می‌‌پردازند.این امر در حالی است که سال‌های گذشته در چنین ایامی حرم نبوی مملو از جمعیت بود و جمع کثیری از زائران از کشورهای مختلف با رنگ، نژاد و زبان متنوع که برای حضور در حج ابراهیمی به سرزمین وحی مشرف شده بودند، در مدینه منوره حضور یافته و در این اجتماع عظیم با یکدیگر آشنا شده و  شیعه و سنی در کنار یکدیگر به زیارت و اقامه نماز می‌پرداختند.اما امسال با شیوع کرونا و عدم برپایی حج تمتع برای کشورهای اسلامی، جای خالی مسلمانان جهان بسیار مشهود است و مردم مدینه نیز که هر ساله در چنین ایامی روز و شب‌های شلوغی را در مسجدالنبی (ص) شاهد بودند، از عدم حضور زائران ناراحت و نگران هستند و بسیاری نیز هر روز به دعا برای رهایی از کرونا و حضور مجدد زائران حرم رسول الله (ص) اهتمام دارند.بشیر، یکی از زائران حرم نبوی که هر روز در نمازهای جماعت مسجدالنبی (ص) حضور دارد، می‌گوید: با تدابیر اندیشیده شده همه زائران با رعایت نکات بهداشتی و استفاده از ماسک وارد حرم می‌شوند و در ورودی‌ها هم وضعیت سلامت زائران و نمازگزاران سنجیده می‌شود. اما مشاهده خلوتی حرم نبوی در روزهای ماه ذی‌القعده که هر سال پذیرای زائرانی از کشورهای مختلف بود، همه مسلمانان را ناراحت کرده است.وی درباره تصمیم دولت سعودی مبنی بر عدم برپایی حج تمتع برای زائران سایر کشورها می‌افزاید: به دلیل وضعیت کرونا در عربستان و نبود امکانات لازم برای زائران تمام کشورها، این تصمیم از مدت‌ها قبل مطرح شده بود و در نهایت از سوی وزیر حج عربستان اعلام شد. اما ما در ایام حج نائب‌الزیاره تمام عاشقان رسول الله (ص) در مدینه منوره خواهیم بود.در مدینه منوره که به دلیل شیوع کرونا همچنان محدودیت‌هایی اعمال می‌شود، زائران فقط در ساعات اقامه نماز اجازه ورود به مسجد نبوی را دارند. زائران پس از خروج از مسجدالنبی (ص) در فضای باز مسجد نبوی حضور یافته و علاوه بر زیارت و دعاخوانی، برخی نیز ترجیح می‌دهند که در این مکان مقدس به استراحت بپردازند.در ادامه فیلمی از حال و هوای حرم نبوی شب گذشته و خلوتی حرم در ایام ماه ذیالقعده را مشاهده می‌کنید؛انتهای پیام/
به گزارش خبرنگار کتاب و ادبیات خبرگزاری فارس، ۲۸ اسفندماه سال ۹۵ بود که «اشرف بروجردی» با حکم رئیس‌جمهور برای یک دوره ۴ ساله به عنوان «رئیس سازمان اسناد و کتابخانه ملی جمهوری اسلامی ایران» منصوب شد و حالا با اتمام زمان این حکم خبرها دال بر تغییرات مدیریتی در کتابخانه ملی است.بر اساس این گزارش، البته تغییرات مدیریتی پس از ماجرای آبگرفتگی بخشی از اسناد در آرشیو ملی قوت گرفته بود، اما هنوز زمان حکم بروجردی به اتمام نرسیده بود. اکنون با اتمام حکم دریافتی او از رئیس جمهور گزینه‌های تازه و جدیدی برای ریاست کتابخانه ملی مطرح شده‌اند.در میان اسامی مطرح شده نام «حجت‌الاسلام والمسلمین رسول جعفریان»، رئیس کتابخانه مرکزی دانشگاه تهران و رئیس اسبق کتابخانه مجلس شورای اسلامی، بیش‌تر از سایر گزینه‌ها به گوش می‌رسد. در کارنامه جعفریان مدیریت در کتابخانه مجلس وجود دارد و او توانست تحولی جدی در روند کار این کتابخانه با دیجیتال‌سازی منابع ایجاد کند.رسول جعفریان نهم تیرماه ۱۳۴۳ در خوراسگان اصفهان متولد شد. وی در ۱۳۵۵ تحصیل علوم دینی را آغاز کرد و دو سال بعد برای ادامه تحصیل به قم رفت. از ۱۳۶۰ به مطالعات تاریخی روی آورد و در ۱۳۶۳ نخستین کتاب وی چاپ شد.رسول جعفریان دو بار جایزه کتاب سال ایران را دریافت کرده‌است؛ یک بار برای کتاب تاریخ سیاسی اسلام (سیره نبوی) و یک بار برای کتاب اطلس شیعه. او دو بار نیز برای کتاب جریان‌ها و سازمان‌های سیاسی مذهبی و کتاب اطلس شیعه، جایزه فارابی را دریافت کرده‌است.انتهای پیام/
به گزارش خبرنگار قرآن و فعالیت‌های دینی خبرگزاری فارس برنامه تلویزیونی «قرآن در تابستان» با محوریت درس آخر کتاب‌های درسی قرآن دوره ابتدایی پایه‌های اول تا ششم دبستان تولید و از این هفته بر روی آنتن شبکه قرآن و معارف سیما می‌رود.مجید نباتی کارشناس و مجری برنامه «قرآن در تابستان» در گفت‌وگو با فارس درخصوص این برنامه گفت: حوزه تربیت و یادگیری قرآن کریم و عربی سازمان پژوهش و برنامه‌ریزی آموزش و پرورش با مشارکت و مساعدت شبکه قرآن و معارف اسلامی سیما اقدام به تولید مجموعه تلویزیونی قرآن در تابستان کرده است.وی ادامه داد: این مجموعه که با شعار «در تابستان، مدرسه تعطیل می‌شود، اما یادگیری قرآن تعطیل نمی‌شود» در ادامه‌ پخش مجموعه «زنگ قرآن، زنگ زندگی» از شبکه قرآن و معارف اسلامی سیما است که با تدریس استاد سیدمهدی سیف تولید شده است.نباتی با بیان اینکه در کتب قرآن سرفصل‌های تابستانی هم وجود دارد، گفت: کتاب‌های درسی قرآن، تنها کتاب‌های درسی وزارت آموزش و پرورش هستند که برای فصل تابستان دانش‌آموزان نیز محتوای آموزشی در نظر گرفته‌اند و طبق سند برنامه درسی ملی سال تحصیلی از اول مهر هر سال شروع و تا پایان شهریورماه سال بعد ادامه دارد.  این کارشناس قرآن کریم درخصوص محتوای برنامه «قرآن در تابستان» گفت: برنامه قرآن در تابستان در هر کتاب درسی شامل ۱۲ تا ۱۴ صفحه است مجموعاً ۷۸ صفحه که شامل ۳۴ سوره و  ۷۲ صفحه از قرآن کریم است و هر صفحه برای یک هفته تابستان در نظر گرفته شده است. این مجموعه برنامه ۷۲ قسمتی که با محوریت حفظ عمومی قرآن کریم تولید و پخش می‌شود برای هر پایه تحصیلی ۱۲ برنامه در ۱۲ هفته را مد نظر قرار داده است.وی ادامه داد: هر برنامه شامل جمله‌خوانی آیات، بیان قواعد خواندن مانندروخوان، روان‌خوانی و تجوید، تلفظ حروف خاص عربی و فصاحت حروف، درک معنای کلمات، ترکیب‌ها و عبارات ساده و پرکاربرد قرآنی، پیام‌های قرآنی و تربیتی و حفظ موضوعی است.به گزارش فارس نباتی جدول پخش برنامه را به شرح ذیل معرفی کرد.  شنبه آموزش قرآن اول ابتداییشامل ۱۲ صفحه تمرین روخوانی (بخش‌خوانی عبارات قرآن) و قرائت ۱۲ سوره کوتاه شامل سوره‌های توحید، کوثر، عصر، ناس، حمد، فـلق، نصر، فیل، ماعون، کافـرون، انـشـراح، تینیکشنبه آموزش قرآن دوم ابتداییشامل ۱۴ صفحه تمرین روخوانی (بخش‌خوانی و کلمه‌خوانی) و قرائت ۱۲ سوره کوتاه شامل سوره‌های قدر، مـسد، قـریش، هـمـزه، ضـحی، زلـزال، تـکاثر، قارعه، بیّـنه، شمس، لیل، بـلددوشنبه آموزش قرآن سوم ابتداییشامل ۱۲ صفحه تمرین روخوانی (شمرده‌خوانی) و سوره بـقـره آیه ۱ تا ۸۸ و آموزش و تمرین تلفظ حروف خاص عربیسه‌شنبه آموزش قرآن چهارم ابتداییشامل ۱۲ صفحه تمرین روخوانی (شمرده‌خوانی) و قرائت سوره اسـراء و آموزش و تمرین تلفظ حروف خاص عربیچهارشنبه آموزش قرآن پنجم ابتداییشامل ۱۴ صفحه تمرین روخوانی (روان خوانی) و قرائت سوره یوسف و تمرین تلفظ حروف خاص عربی  پنجشنبه آموزش قرآن ششم ابتداییشامل ۱۴ صفحه تمرین روخوانی (روان خوانی) و قرائت هفت سوره جمعه، مـنافـقون، تـغابن، طـلاق، تحـریم، ملک، قـلم و تمرین تلفظ حروف خاص عربی  نباتی در پایان گفت: والدین مراقب یادگیری درس قرآن فرزندان خود باشند؛ ضمن تشکر از مشارکت و مساعدت همه جانبه شبکه قرآن و معارف اسلامی سیما در زمینه توسعه فرهنگ آموزش عمومی قرآن کریم کشور امیدواریم حرکتی که در این حوزه از تربیت و یادگیری آغاز گردیده است، زمینه ساز تحول بنیادین در این بخش گردد.انتهای پیام/
حجت‌الاسلام سیدعباس موسوی مطلق، استاد حوزه علمیه و استاد اخلاق در گفت‌وگو با خبرنگار حوزه مسجد و هیأت خبرگزاری فارس با اشاره به اهمیت ارائه گزارش‌های صحیح فساد برای رسیدن به جامعه مطلوب و تشویق افشاکنندگان فساد اظهارداشت: حیات همه احکام و قوانین وابسته به قوانین است و در غیر اینصورت مُرده هستند که در روایت داریم: «ألعَدلُ حَیاةُ الأحَکامَ».وی با اشاره به اینکه عظمت یک حاکم به اجرای عدل است، تصریح کرد: در روایت از امیرالمومنین داریم: «العَدلُ فَضیلَةُ السُّلطانِ» و همچنین قوام جامعه و مردم هم از عدل است که در روایت داریم: «العَدلُ قِوامُ الرَّعِیَّةِ و جَمالُ الوُلاةِ؛ عدالت، بر پا دارنده مردم و زیور حکمرانان است».گزارش‌گری فساد برای اجرای عدالت ضروری استموسوی مطلق با بیان اینکه برای اجرای عدالت که آیات و روایات بسیاری برای آن، مطرح شده است، مبارزه با فساد از مهم‌ترین اصول است، گفت: یکی از اصول مهم سیره انبیاء و ائمه اطهار (ع) و خصوصاً در دوران امیرالمومنین (ع) مبارزه با فساد بوده است و در این مسیر نیز گزارش‌گری فساد دارای جایگاه بالایی است.این استاد اخلاق ادامه داد: امیرالمومنین (ع) به گزارش‌های فساد از سوی مردم که البته شاخص‌های لازم را داشته باشند، توجه می‌کردند. این شاخص‌ها عبارت بودند از صدق و وفا که در نامه ایشان به مالک اشتر آمده است که باید در میان مردم، افرادی را داشته باشید تا گزارش به تو بدهند و ایشان می‌فرمایند: «وَابْعَثِ الْعُیونَ ... مِنْ اَهْلِ الصِّدْقِ وَ الْوَفاءِ عَلَیهِمْ، و ناظرانی، از اهل راستی و وفا بر آنان بگمار».نمونه‌هایی از سوت‌زنی در دوران امیرالمومنین (ع)وی با اشاره به نمونه‌هایی از گزارش‌های واصله از این ناظران به امیرالمومنین (ع) افزود: یکی از این گزارش‌ها در خصوص فساد و اختلاس ۳۰ هزار درهمی توسط مُنذر بن جارود فرماندار ایشان از اصطخر (شهری در مرودشت استان فارس) که ایشان در واکنش به این گزارش نامه ۷۱ نهج‌البلاغه را نگارش می‌کنند.موسوی مطلق اضافه کرد: در نامه ۲۰ نهج‌البلاغه هم زمانی که ایشان گزارش‌ها را دریافت می‌کنند، ایشان به یکی از مفسدین می‌فرمایند، چنان بر تو سخت می‌گیرم که حقیر و ضعیف شوی. ایشان همواره دستگیر فقرا و ضعفا بودند اما مشاهده می‌کنیم در برابر فساد یک نفر می‌فرمایند کاری می‌کنم تا تو ضعیف و حقیر شوی.تفاوت گزارش‌گری فساد اخلاقی با فساد اقتصادیاین استاد حوزه علمیه با اشاره به اینکه گزارش‌گری فساد در بُعد اقتصادی دارای اهمیت بیشتری است، گفت: البته در گزارش فساد اخلاقی باید حُسن‌ظن داشت و سیره و روش ائمه معصومین و بزرگان دین در این خصوص این‌گونه بوده است و زمانی که گزارشی از فساد اخلاقی به صورت فردی دریافت می‌کردند، با اصل حُسن‌ظن جلو می‌رفتند اما اگر گزارش فساد جمعی بود برای جلوگیری از فروپاشی قُبح امر سریع اقدام می‌کردند. اثبات فساد اخلاقی در شریعت و فقه دشوار است و موانع سختی برای آن وجود دارد اما در خصوص گزارش فساد اقتصادی باید سوءظن داشت و با این دید باید به افراد متهم به فساد نگاه کرد.وی افزود: فساد اقتصادی را عموماً افرادی انجام می‌دهند که دارای مسئولیت و جایگاه بالایی هستند که باید با دقت به آنان رسیدگی شود.فساد اقتصادی باید در اذهان مردم منفور شودموسوی مطلق با بیان اینکه در بیانیه گام دوم انقلاب اسلامی مقام معظم رهبری نیز ایشان در معرفی فسادها، اول فساد اقتصادی و سپس اخلاقی و سیاسی را مطرح می‌کنند، تصریح کرد: فساد اخلاقی در اذهان بسیار منفور است و این نشانه خوبی است که مردم این امور را بد و زشت می‌دانند اما فساد اقتصادی هنوز این جایگاه را ندارد و این خطرناک است. مبارزه با فساد اقتصادی در اولویت است و در این زمینه باید گزارش‌گیری صورت گیرد.سوت‌زنی چگونه مصداق امر به معروف و نهی از منکر است؟این استاد اخلاق با اشاره به اینکه گزارش‌گیری فساد اقتصادی مصداق امر به معروف و نهی از منکر است، تصریح کرد: این گزارش‌گیری امر به معروف است برای کسی که گزارش را تحویل می‌دهد و تحویل می‌گیرد و نهی از منکر است، برای فردی که درحال فساد است و مورد گزارش قرار می‌گیرد. گزارش‌گری نوعی نهی است زیرا وقتی فرد نتواند مانع فساد اقتصادی شود، باید به مامورین، فرد قدرتمند و مسئولین حکومت گزارش دهد تا جلوگیری از منکر صورت گیرد.بسترهای لازم برای مبارزه با فسادوی با بیان اینکه برای مبارزه با فساد سه لازمه و بستر باید در جامعه رواج داشته باشد، افزود: کار زیربنایی در این عرصه، رواج خودکنترلی است. در این راستا مردم، مسئولین و هرفردی که در معرض فساد است، خود را کنترل کند و با این انتشار فضیلت‌های اخلاقی و رشد اعتقادی مردم میسر خواهد شد. جامعه‌ای با معرفت و اخلاق بالا به سمت فساد نمی‌رود زیرا در آن خودکنترلی رواج دارد.موسوی مطلق با بیان اینکه مرحله و لازمه دوم نظارت است، تصریح کرد: نهادهای نظارتی باید نسبت به این امور باید  توجه داشته باشند و وظیفه خود را به خوبی انجام دهند. سومین بستر ورود مردم به میدان است که در این راستا همان سوت‌زنی و گزارش‌دهی مردم ظهور و بروز می‌کند و فساد عمیقی نیز دارد.ضرورت حمایت از گزارش‌گران فساداین استاد حوزه علمیه تصریح کرد: گزارش‌گری مردم در خصوص فساد باید جایگاهی قانونی داشته باشد تا افرادی که گزارش می‌دهند مورد حمایت قرار گیرند که البته در این زمینه حمایت فعلا جز شعار دیده نشده است که شاهد آن متاسفانه برخوردهایی است که با آمران به معروف و ناهیان از منکر صورت می‌گیرد و تنها در زمان شهادت این افراد شعارهایی داده می‌شود لذا اگر قانونی در این زمینه تصویب شده است باید اجرایی شود.وی گفت: امنیت گزارش‌گر باید تامین شود اما معنای این حرف خوب نیست زیرا نشان می‌دهد، زشتی و پلیدی فساد به قدر کافی جا نیفتاده است که مردم بفهمند کار یک فرد، فساد است و این نیازمند تبیین است. این گزاره به این معناست که صاحبان قدرت و ثروت که گناه می‌کنند هنوز دارای نفوذ هستند و می‌توانند امنیت گزارش‌گر را به خطر بیندازند و دستگاه‌های ناظر در این زمینه باید وارد شوند.موسوی مطلق با بیان اینکه جامعه‌ای که در بُعد نظارت همگانی قوی باشد، در حوزه مادی و معنوی رشد خواهد کرد، افزود: جرم و جنایت در این جامعه قطعاً کاهش خواهد یافت.یادآور می‌شود، خبرگزاری فارس پس از مطالعات مختلف، بستری را با عنوان گزارش فساد در سامانه «فارس من» راه‌اندازی کرده که مردم می‌توانند در مواردی که فسادی را مشاهده می‌کنند، گزارش آن را در این سامانه ثبت کنند.انتهای پیام/
به گزارش خبرگزاری فارس، انتشارات نیستان همزمان با روز قلم شبکه مجازی مولفان و مخاطبان کتاب را به منظور ایجاد بستر مناسب ترویج کتاب برای همه ذینفعان و علاقه‌مندان به کتاب راه­ اندازی می‌کند.انتشارات نیستان بیان داشت باید همه ما تلاش کنیم که با هم افزایی بین ناشر، مولف و علاقه‌مندان به کتاب بیش از پیش کتاب را به جامعه معرفی و عرضه کرده چرا که توان تک تک ما در مقابله با بستر­های جایگزین کتاب در فضای مجازی بسیار ضعیف و محدود  است.از این رو انتشارات کتاب نیستان با همکاری کتاب پلاس، بستری را برای مولفان فراهم کرده است که در آن مولف می‌تواند به صورت مستقل پویش‌های مطالعاتی، مسابقات کتابخوانی و جشنواره‌های فرهنگی مبتنی بر کتاب‌های تالیفی خود را  در قالب باشگاه‌های کتابخوانی برگزار کند و رویدادهای کتابی خود را اطلاع‌رسانی کند.در این شبکه مولف با ایجاد یک یا چند باشگاه کتابخوانی می‌تواند مخاطبان خود را تشویق به فعالیت‌های فرهنگی مبتنی بر کتاب کند و علاوه بر رصد فعالیت‌های آنان از تسهیلات و خدمات باشگاه بهره‌مند شوند.مولفان در این شبکه بستری کاملا رایگان برای انجام فعالیت‌های ترویجی و تبلیغی را در اختیار دارند که امیدواریم بتواند فصل جدیدی از همکاری بین ناشر و مولف پس از تالیف را پیش روی ما برای ارایه خدمات پس از فروش کتاب باز کند.در فاز بعدی در این شبکه مروجان کتاب نیز می‌­توانند از خدمات ترویجی کتاب­‌های نیستان بهره­‌مند شوند.انتهای پیام/
خبرگزاری فارس- گروه قرآن و فعالیت‌های دینی: پیامبر (ص) می‌فرمایند: «فَضلُ القُرآنِ عَلی سائِرِالکَلامِ  کَفَضلِ اللهِ عَلی خَلقِهِ» برتری قرآن بر سایر سخنان، همانند برتری خداوند است بر بندگانش. (جامع الاخبار/ ۴۷)در ادامه تلاوت ترتیل صفحه ۴۱۱ قرآن شامل آیات ۱ تا ۱۱ سوره مبارکه لقمان سوره مبارکه باصدای مرحوم منشاوی تقدیم می‌شود.انتهای پیام/
به گزارش خبرنگار کتاب و ادبیات خبرگزاری فارس، طی روزهای گذشته نامه موسوی خوئینی‌ها به رهبر انقلاب واکنش‌های بسیاری را در بر داشته است. از این رو کتاب «سراب سیاست» که از سوی انتشارات اشراق حکمت درباره خوئینی‌ها منتشر شده برای مطالعه پیشنهاد می‌شود.سیدمحمد موسوی خوئینی‌ها: من بارها به برادران عزیزم در مطبوعات گفته‌ام که ... در حریم امام نمی‌توانند وارد شوند؛ زیرا که امام فوق این مسائل است که ما بخواهیم وارد بشویم و جامعه هم تحمل ندارد که مطبوعات بخواهند در حریم امام وارد شوند و به نظر من نمی‌رسد که در مطبوعات هم کسی باشد که بتوانند ضعفی برای امام ببیند و به جامعه ارائه بدهد. اصلاً امام در یک سطح عالی است که ما هرچه چشم بیندازیم، فقط خوبی‌هایش را می‌بینیم ... کسی که برای یک موقعیتی پیدا شده و قلم دستش گرفته نباید از این موقعیت سوء استفاده کنند و هر چه به فکرش می‌رسد بنویسد. (کیهان، دوم شهریور ۶۱)«سراب سیاست» عنوان کتابی درباره سید محمد موسوی خوئینی‌هاست که انتشارات «اشراق حکمت» در ۴۲۴ صفحه آن را منتشر کرده است. این کتاب در ۶ فصل توسط محمدرضا امینی به رشته تحریر درآمده است و به واکاوی اندیشه و عملکرد موسوی خوئینی‌ها می‌پردازد.«سراب سیاست» که قلمی داستان‌گونه آن را به بند کلمات کشیده است، با نگاهی به شرایط سیاسی کشور بعد از انقلاب، سعی کرده است تا نقش موسوی خوئینی‌ها و شاگردان او را که نماینده نگاه چپ رادیکالی به حساب می‌آیند و هماره با قشر دانشجویان و جامعۀ روشنفکر ایران مرتبط بوده‌اند، به خواننده نشان دهد.فصل اول: «نخستین پیوند»؛ امینی کتاب را با توصیف صحنه نماز جماعتی که در حیاط لانه جاسوسی به امامت موسوی خوئینی‌ها بر پا شده بود، آغاز می‌کند. پس از آن گریزی می‌زند به چگونگی پیوستن امام این جماعت به جریان انقلاب و اتفاقات پس از آن.«نظارت فوق استصوابی»، عنوان فصل دوم کتاب را به خود اختصاص داده است. این فصل مروری دارد بر ماجرای کاندیداهای بی‌شمار ریاست جمهوری که با راهکار من در آوردی موسوی خوئینی‌ها تعداد آنها به حداقل ممکن می‌رسد. تدبیری که موسوی خوئینی‌ها به کار برد و دیگر هیچگاه در تاریخ ایران تکرار نشد. خوئینی‌ها بدون آن که صلاحیت علمی و عملی داشته باشد، خود را به تنهایی میزان سنجش تقوای ۱۲۰ نامزد قرار داد که روند این سنجش بسیار قابل تأمل است.کتاب در فصل سوم که عنوان آن «انشعاب؛ آغازی بی‌پایان» است، به ایجاد انشعاب و اختلافات بین گروه‌های مختلف کشور می‌پردازد. بخش دیگر این فصل به انتخاب موسوی خوئینی‌ها توسط امام به‌عنوان دادستان کل کشور به جای آیت الله صانعی با راهنمایی آیت الله منتظری می‌پردازد و در ادامه به بررسی نظریات مارکسیستی و چپ گرایانه او پرداخته می‌شود.فصل چهارم کتاب «چرخش بی‌پایان» نام گرفته است و به طور عمده به فعالیت‌های موسوی خوئینی‌ها بلافاصله بعد از رحلت بنیانگذار انقلاب می‌پردازد. ماجرای مجلس خبرگان و مخالفت با نظارت استصوابی، برگزیده شدن آیت‌الله خامنه‌ای به عنوان ولی فقیه و رأی مخالف موسوی خوئینی‌ها و دیگر مواردی که اکثر آن‌ها در دوره دولت هاشمی رفسنجانی به وقوع پیوست.«سلام به آمریکا»، عنوان فصل پنجم کتاب را به خود اختصاص داده است. سلام به آمریکا، به نحوه شکل‌گیری روزنامه «سلام» و فعالیت‌های آن می‌پردازد. برخورد سرد غرب با سلام در ابتدا و رفاقت عمیق و گرم در انتها در این فصل مورد توجه نویسنده بوده است.فصل ششم، «تقابل» نام دارد. این فصل که به حق ناتمام مانده است، عموماً در فضای تاریخ نزدیک به ایام کنونی گام برمی‌دارد و به مسائلی مانند رابطه خوئینی‌ها با سران اصلاحات که بعضاً شاگردان او نیز هستند، می‌پردازد. از فتوای نابودی صادر شده از سوی او در پاسخ به ترور حجاریان شروع شده و در انتها نیز با سؤالی از چیستی برنامه‌های پیش روی خوئینی‌ها به اتمام می‌رسد.مطالعه این کتاب که بسیار روان و به دور از زمختی مخصوص قلمِ تاریخ‌نگاران نوشته شده است می‌تواند شناختی صحیح و تمام‌نما از چگونگی سیاست‌ها، رویکردها و فعالیت‌های چهره‌هایی همچون موسوی خوئینی‌ها را که در دوران انقلاب و پس از آن منشأ بسیاری از وقایع تلخ تاریخ جمهوری اسلامی هستند به نمایش بگذرد. این اثر برای اولین بار در سال ۹۱ منتشر شده و چاپ سوم آن هم‌اکنون در بازار نشر موجود است.انتهای پیام/
سودابه امینی از داوران بخش کودک و نوجوان جشنواره قلم زرین در گفت‌وگو با خبرنگار کتاب و ادبیات خبرگزاری فارس درباره نسبت کتاب کودک و کتاب نوجوان اظهار داشت: نویسندگی برای کودکان با نویسندگی برای نوجوانان متفاوت است. برای کودک جذابیت‌های بصری کتاب اهمیت دارد. بنابراین تصویرگر به نویسنده و تصویر به متن کمک می‌کنند تا کتاب بهتر فهمیده شود و متن جذاب‌تری حاصل گردد. در عین حال کتاب کودک از منظر کارکرد و اثربخشی با کتاب نوجوان تفاوت دارد.* کتاب کودک علاوه بر پرهیز از مستقیم‌گویی از بار تربیتی برخوردار استوی ادامه داد: کتاب کودک علاوه بر پرهیز از مستقیم‌گویی از بار تربیتی برخوردار است. نویسنده کتاب کودک زبانی آسان‌یاب را به کار می‌گیرد و از پیچیده‌گویی، داستان‌های تو در تو و به‌کارگیری شخصیت‌ها و تیپ‌های متنوع پرهیز می‌کند. نویسنده کودک کوتاه می‌نویسد چون زمان تمرکز کودک بر متن، کوتاه است و...امینی درباره بخش نوجوان ابراز داشت: در کتاب‌هایی که برای نوجوانان نوشته می‌شود دشواری کار نویسنده از جنسی دیگر است. او باید اثری خلق کند که قهرمان داستانش نوجوان است. پس در درجه اول باید با نوجوانی و ویژگی‌های شناختی و عاطفی آن آشنا باشد، دوم این که نوجوانِ داستان او امروزی باشد. از این منظر نویسنده باید به طور دقیق مسائل نوجوان امروز را بشناسد و بداند رنج‌ها، دغدغه‌ها، نیازها و سلیقه مطالعاتی نوجوانان امروز کدام است. اگر جزیی و دغدغه‌مند وارد شویم، توجه نویسنده به مسائل دخترانه و پسرانه نیز اهمیت پیدا می‌کند.* تنوع در کتاب‌های بخش کودک به منزله رشد کیفی کتاب‌ها نیستداور بخش کودک و نوجوان جشنواره قلم زرین در میان کتاب‌هایی که به عنوان رمان نوجوان به دبیرخانه رسیده بود به این دسته‌بندی اشاره کرد و عنوان داشت: الف) فهم و درک صحیح از مخاطب امروز و خلق اثر با نگرش حکیمانه برای نوجوانان، در این گروه نویسندگان شناختی دقیق از مفهوم نوجوانی داشتند و تلاش کرده بودند مثل پیکرتراشی زبده، به خلق قهرمانانه شخصیت نوجوان بپردازند. نوجوان داستان آن‌ها با وجود تمام مشکلاتی که در زندگی امروزین خود داشت به کشف قهرمان درون خود پرداخته و به انتخاب برتر دست زد.وی به دسته دیگر اشاره کرد و افزود: ب) نویسندگانی که گروه محدودی از نوجوان امروز را به خوبی می‌شناسند و تلاش می‌کنند این نوجوان را بی‌ممیزی به مخاطب معرفی کنند. این نویسندگان تصویری از واقعیت به دست مخاطب می‌دهند. واقعیتی که متعلق به همه نوجوانان نیست و علاوه بر این که زبانی دور از پاکیزگی دارد رفتار قهرمانانه ندارد و منفعل است. ج) نویسندگانی که بزرگسال نویسند و برای این که اثر نوجوان ارائه دهند شخصیت نوجوانی را در داستان خود وارد کرده اند. این گروه نیز اثر قابل اعتنایی در ادبیات نوجوان خلق نمی‌کنند.* آفت جدی ادبیات کودک و نوجوانبه گفته امینی، در یک جمع‌بندی کلی می‌توان گفت کتاب‌های کودک و نوجوان امروز با رشد در تعداد عناوین و تنوع در بخش کودک همراهند، اما این تنوع به منزله رشد کیفی کتاب‌های کودک نیست. سری‌نویسی و سفارشی‌نویسی، مستقیم‌گویی و اصرار بر اهداف تربیتی و آموزشی آثار، برای مخاطب کودک و نوجوان آفت جدی ادبیات کودک و نوجوان ماست. علاوه بر این بازار نشر اختلالات جدی خود را به کتاب‌ها و نویسندگان تحمیل می‌کند.امینی با تاکید بر اینکه مطالعات نویسندگان درباره کودکان و نوجوانان به حداقل رسیده، ابراز داشت: امکان ارتباط نویسنده با کودک و نوجوان به عنوان تمهیدی فرهنگی برای شناخت مخاطب امروز حائز اهمیت است. مهم‌تر از همه این‌ها برگزاری کارگاه نویسندگی خلاق برای نویسندگان و چاپ آثار حاصل این کارگاه‌هاست که می‌تواند ادبیات کودک و نوجوان امروز را رشد دهد.وی نکته مهم دیگر را مورد اشاره قرار داد و به رشد سواد بصری نویسندگان تاکید کرد و افزود: دیدن فیلم‌های برتر جهان که برای کودکان و نوجوانان خلق شده‌اند آثار امروزی ادبیات کودک و نوجوانان ما را از کهنگی و نخ نما شدن نجات می‌دهد. نگاه جهانی به نوجوانی از ضرورت‌هاست و جای چنین نگاهی در ادبیات کودک و نوجوان ما خالی است.*  سایه سنگین اقتصاد بر فرهنگ، ریشه نویسندگان و شاعران را می‌زندامینی در پاسخ به اینکه تحلیل شما از مسیری که نویسندگان کودک و نوجوان در پیش گرفته‌اند، چیست؟ گفت: اینکه نویسندگان ما از استعداد بسیار خوبی برخودار هستند و چه برگزیده جشنواره باشند و چه نامشان بر تارک بیانیه هیات داوران این جشنواره نباشد، باید مورد حمایت قرار گیرند. این حمایت باید از جنس حمایت حکیمانه باشد و آن‌ها را گام به گام پیش ببرد. وزارت ارشاد اسلامی باید با برنامه‌ها و سفرهای فرهنگی، دنیای نویسندگان را گسترش دهد و از ایشان حمایت کند. درشتی دلار و سایه سنگین اقتصاد بر فرهنگ ریشه نویسندگان و شاعران را می‌زند. وقتی دستمزد یک کارگر ساختمانی از یک نویسنده بیشتر است، نمی‌توان به آینده ادبیات خلاق امیدی داشت.وی درباره شاخص‌های ارزیابی و داوری در این دوره از جشنواره قلم زرین هم متذکر شد: در مورد شاخص‌های داوری در این دوره باید اشاره کنم که چند شاخص محوری برای داوری در نظر بوده که شامل این موارد است: اول: طرح داستان شامل تازگی، استحکام و زیبایی ضرب‌آهنگ مناسب، تعلیق کافی، غلبه جنبه‌های بیرونی بر جنبه‌های درونی، طول مناسب. دوم: شخصیت پردازی به ویژه شخصیت اصلی. سوم: پرداخت عمومی داستان که شامل توصیف، تشخیص، صحنه، نیم صحنه، فضاسازی با رعایت حوصله مخاطب. چهارم: زاویه دید، انتخاب مناسب و رعایت آن تا پایان. پنجم: محتوا و پیام تازگی نسبی یا نگاه تازه به یک درونمایه قدیمی، تناسب درون مایه با گروه سنی مخاطب، انتشار مناسب پیام در سرتاسر داستان. تناسب پیام با طول داستان؛ ششم: لحن و نثر اثر صحت متناسب با سن مخاطب کوتاهی جملات، زیبایی و بالاخره برخی برجستگی‌های فراتر از پیش بینی بالا، مدنظر بوده است.* مخاطب‌شناسی از مسائل مهمی است که نویسندگان کودک و نوجوانان باید به آن توجه داشته باشندامینی توضیح داد: در مورد این سوال که نیازهای کودکان تا چه اندازه در کتاب‌ها مورد توجه بوده، باید اشاره کنم که ادبیات کودک و نوجوان ما بسیار نوپاست و مسائل بسیار پیچیده‌ای دارد. از جمله مخاطب‌شناسی یکی از مسائل مهمی است که نویسندگان کودک و نوجوانان ما باید به آن توجه داشته باشد اینکه نیاز مخاطب چیست و مصلحت او چگونه باید اندیشیده شود با اینکه سلیقه او در انتخاب متن مورد مطالعه چیست دو مقوله متفاوت است.انتهای پیام/
به گزارش خبرنگار حج و زیارت و وقف خبرگزاری فارس مهدی برادران روز گذشته طی حکمی از سوی حجت‌الاسلام احمد مروی تولیت آستان قدس رضوی به عنوان مدیر عالی حرم امام رضا (ع) منصوب شد.وی در اولین روز کاری خود یادداشتی نوشت که متن یادداشت مهدی برادران، مدیرعالی حرم مطهر رضوی در نخستین روزکاری به شرح زیر است؛شکرانه خدمتسزد که بر سر خورشید سایه اندازیم کنون که سایه شمس الشموس بر سرماستسپاس فراوان بی‌کران فیاض کریم را و درود بر نبی گرامی اسلام و ائمه معصومین صلوات الله علیهم اجمعین، که در سایه عنایات حضرت سلطان سریر ارتضاء مولانا ابالحسن الرضا (علیه الاف التحیه و الثناء) و بنا به اعتماد فاضل ارجمند و تولیت معزز آستان قدس رضوی، حضرت حجت‌الاسلام مروی (دامت توفیقاته)، توفیق خدمت مضاعف به حرم مطهر رضوی را یافتم.ضمن تشکر از اعتماد ایشان، از صاحب این مضجع نوراتی استمداد می‌طلبم تا در انجام این وظیفه خطیر، خادم کوچک خود را یاری نمایند.این حرم، پناه بی‌پناهان، چاره بیچارگان و کانون معرفت و محبت آل الله است؛ امامی که روبند خاک درش را، خلایق به مژگان، ملائک به شه پر، خدمت درگاهش مایه مباهات انس و ملک است و انبیاء و اولیاء، دربانی‌اش را می‌کنند.کلیددار این قطعه از بهشت «حضرت جواد الائمه علیه السلام» است و خادمینش از «خواجه اباصلت هروی» تا «شهید حاج قاسم سلیمانی» مفتخر به این مدال نوکری هستند؛ از ارواح طیبه اولیاء الهی رخصت و مدد می‌طلبم.موج معنویت گرایی و توجه به مظلومین عالم به مکتب رهایی بخش اسلام و گسترش فزاینده تشیع در سال‌های اخیر، نقش حرم مطهر رضوی را به عنوان رکن اساسی تمدن سازی نوین اسلامی و زمینه سازی ظهور حضرت مهدی عجل الله تعالی فرجه الشریف بیشتر نموده است.خدمتگزاری این حرم مطهر در سایه توجهات ولی عصر (ارواحنا فداه) و منویات داهیانه و حکیمانه‌ مقام معظم رهبری (مدظله العالی) به عنوان رئیس خدمه آستان قدس رضوی و تحت اشراف عالیه تولیت معزز، با همکاری سایر ارکان آستان قدس رضوی و همراهی همه‌ ارادتمندان به این بارگاه، به ویژه شیعیان خاص و خدام، حفاظ، فراشان، دربانان، کفشداران، خادمیاران و نیروهای افتخاری فعال در امنیت، انتظامات و خدمات و ... به نحو مطلوب صورت پذیرفته است و بنده نیز به عنوان عضو کوچکی از این جامعه محترم، مشق نوکری را از مرحوم پدرم آموختم.استمرار و ارتقاء کمی و کیفی خدمات فعلی به زائران در عرصه‌های تبلیغی، رفاهی و کالبدی با رویکرد مدیریت یکپارچه‌ حرم مطهر رضوی، نیاز به حمایت معنوی و مادی بیشتر همه ارادتمندان حضرت رضا علیه الاف التحیته والثناء دارد.خصوصا آن که انتظار مومنین از خدام حضرت، انتظاری بسیار بالا بوده که برآوردن آن جز با دعای خیر، راهنمایی، حمایت عمومی و تلاش شبانه روزی خادمان این درگاه و همکاران محترم ممکن نخواهد بود.بر آستان جانان گر سر توان نهادن گلبانگ سربلندی بر آسمان توان زدانتهای پیام/
به گزارش خبرنگار کتاب و ادبیات خبرگزاری فارس، آئین پایانی هجدهمین دوره از جایزه قلم زرین عصر امروز با حضور محسن پرویز رئیس انجمن قلم، محمدمهدی دادمان رئیس حوزه هنری، جواد شمقدری رئیس اسبق سازمان سینمایی و جمعی از اهالی ادب، فرهنگ و سینما در سالن اجتماعات انجمن قلم برگزار شد.* پرویز: در جایزه قلم زرین درون‌مایه و تکنیک آثار در کنار هم توسط داوران مورد بررسی قرار می‌گیردمحسن پرویز رئیس انجمن قلم ایران در این مراسم ضمن اشاره به اینکه در سنوات گذشته طبق تصمیم هیأت مدیره انجمن قرار شد در کنار برنامه جایزه قلم زرین هر سال نکوداشتی از یک پیشکسوت عضو انجمن قلم ایران داشته باشیم، گفت: در این راستا علاوه بر نویسندگان و شعرا فیلمنامه‌نویسانی که حداقل یک فیلمنامه سینمایی در کارنامه داشته باشند می‌توانند عضو انجمن قلم باشند. از این رو آقای جمال شورجه از سینماگران کشورمان به واسطه عضویت در انجمن قلم در لیست تجلیل ما قرار گرفت و امروز از ایشان تجلیل به عمل می‌آید.پرویز در بخش دیگری از سخنان خود با بیان اینکه ما در جایزه قلم زرین داورانی را دعوت می‌کنیم که معمولا جزء اساتید حوزه شعر، داستان و پژوهش هستند، گفت: ما به داوری این اساتید اطمینان داریم ضمن اینکه یک قرار اولیه داریم و آن این است که در این جایزه بنا داریم درون‌مایه و تکنیک آثار در کنار هم توسط داوران مورد بررسی قرار گیرد.رئیس انجمن قلم ایران با بیان اینکه اصل برای ما این است آثاری انتخاب شوند که در کنار برجستگی تکنیکی، به لحاظ درون مایه و محتوا هم برجسته باشند تصریح کرد: ما به مشکلی که در دوره هجدهم برخوردیم این بود که هر ساله در پاییز دبیر جایزه را انتخاب و معرفی می‌کنیم و پس از آن سرگروه‌های داوری و داوران هم انتخاب می‌شوند و سال به پایان نرسیده داوری‌ها تمام می‌شود اما کرونا تهیه کتاب‌های این دوره را برای ما سخت کرد. از این رو تردید بود که امسال جشنواره را برگزار کنیم چرا که عمده آثار اغلب در نمایشگاه کتاب تهران تهیه می‌شد اما امسال به دلیل عدم برگزاری نمایشگاه مشکلاتی برای ما ایجاد شد.وی به نکته دیگر اشاره کرد و آن در اختیار قرار دادن کتاب‌ها به داوران و امکان انتقال ویروس کرونا در این روند را از دیگر موارد برشمرد و گفت: ما حتی برای برگزاری این نشست هم مردد بودیم که آیا با شرایط حضور این ویروس قادر به اهدا و برپایی نشست هستیم یا نه، اما با زحمات دبیر جایزه و دبیرخانه و هیأت داوران توانستیم نهایتاً  جایزه را به سرانجام برسانیم و نتایج را اعلام کنیم.پرویز جایزه امسال را دارای یک ویژگی متمایز دانست و گفت:‌امسال جایزه قلم زرین ویژگی خاصی دارد و آن داشتن برگزیده در همه رشته‌ها است.وی با تأکید از اینکه همه حاضران در طول مراسم باید ماسک داشته باشند، گفت: خواهش می‌کنم در زمان حضور در مراسم حتماً ماسک به چهره داشته باشید.* شمقدری: آقای شورجه طی ۴۰ سال انقلاب به امام و رهبری و انقلاب وفادار مانددر بخش دیگری از این مراسم جواد شمقدری رئیس اسبق سازمان سینمایی پیش از تجلیل از جمال شورجه درباره این هنرمند متعهد  انقلابی ابراز داشت: اینکه یک هنرمند در طول دهه‌های پس از انقلاب همچنان متعهد و پایدار و باورمند بر باورهای انقلابی خود بماند، کار سختی است. ممکن است در میان مردم این اتفاق آسان باشد اما افراد و صاحبان اندیشه فکر و هنر در شرف تندبادهای بسیار قرار می‌گیرند و طی سال‌های اخیر دچار ریزش می‌شوند و در مقابل باورها و انقلاب می‌ایستند اما ماندن بر سر آرمان‌ها از امتیازات ویژه آقای شورجه است.وی به آشنایی خود با این هنرمند اشاره کرد و گفت: پس از سال 59 با آقای شورجه آشنا شدم در آن سال‌ها بچه‌های مختلفی از دانشگاه‌های گوناگون جمع شده بودند تا عرصه تلویزیون را عرصه بچه انقلابی‌ها کنند، دوستان زیادی در آن جمع حضور داشتند نیمی باقی ماندند  بسیاری از سرمایه ما در انقلاب و تلویزیون در بخش تولید حاصل کار آن جمع بود. آنجا با آقای شورجه آشنا شدم.وی به نگه داشتن مرزهای ارتباطی شورجه با بازیگران زن اشاره کرد و گفت:‌یکی دیگر از خصوصیات آن این بود که نماز در همه مراحل زندگی‌اش در اولویت قرار دارد این از آن نکاتی است که در عرصه کار ما استثنایی شمرده می‌شود.شمقدری به مجموعه یادداشت‌های زمان شورجه هم اشاره کرد و آن را یک استثنا خواند و گفت: ‌یکی از خصوصیات آقای شورجه این است که در هر جمع و جلسه‌ای که قرار می‌گیرد گزارش و یادداشتی از آن برای خود ثبت می‌کند خط خوشی هم دارد این یادداشتها می‌تواند ثمربخش باشد.وی در پایان شورجه را فردی فداکار برای انقلاب برشمرد و گفت: او در تمام این 40 سال در دوره امام و رهبری وفادار انقلاب بود این وفاداری به حدی زیاد است که هر مجموعه‌ای از او دعوت می‌کند همکاری با آنها را می‌پذیرد زیرا معتقد است باید نقش خود را در انقلاب ایفا کرد.در بخش دیگری از این مراسم کلیپی از آثار و زندگی زمان شورجه برای حاضران پخش شد.* میرعلایی: اگر انسان مؤمنانه عمل کند هر صنفی برای سلامتی‌اش دعا می‌کندسیداحمد میرعلایی از تهیه‌کنندگان سینما نیز در این مراسم به اخلاق‌منش و رفتار ستودنی جمال شورجه اشاره کرد و گفت:‌ پس از اینکه آقای شورجه سکته مغزی کردند فکر می‌کردم خیلی از ارزش‌های ایشان کمتر می‌شود اما از آن روز ارتباط مسؤولین نظام و همکاران با او بیشتر شد. اقشاری ابراز علاقه به او می‌کنند و برایش دعا می‌کنند که نشانگر آن است اگر انسان مؤمنانه عمل کند هر صنفی برای سلامتی‌اش دعا می‌کند.وی در پایان سخنان خود به تهیه و فیلمبرداری سریال «وعده دیدار» در انگلیس اشاره کرد و از شیفته شدن یک یهودی به اخلاق جمال شورجه اشاره کرد.* خواب جمال شورجه از عنایت امام رضا(ع)/ ای کاش امروز مجموعه ۵ جلدی «موسی‌کلیم‌الله» را اینجا رونمایی می‌کردمجمال شورجه پیش از تقدیر در اختتامیه جایزه قلم زرین اظهار داشت: وظیفه خود می‌دانم از دوستان انجمن قلم تقدیر کنم من خودم را شایسته این تجلیل نمی‌دانم. امروز بعد از نماز صبح خواب دیدم علی‌بن‌موسی‌الرضا (ع) به این محفل تشریف آوردند و دستی سر و روی من کشیدند گفتند بلند شو با هم برویم همه دوستان به استقبال امام رضا (ع) آمدند ایشان هم مدام مرا همراهی می‌کردند.وی گفت: خوشا به سعادت شما که این مرکز مهم و نافذ را تدارک دیده‌اید خوشا به سعادت شما که اهل قلم زرین هستید و تن استکبار و صهیونیست را با قلم‌تان به لرزه درآورده‌اید شاید بهتر بود با یک اثر اینجا حضور می‌یافتم اما اگر ۵ ماه این مراسم به تأخیر می‌افتاد با مجموعه پنج جلدی «موسی کلیم‌الله» اینجا حاضر می‌شدم تا از آن رونمایی کنید در حال حاضر ۵۲ قسمت آن در ۵ جلد آماده انتشار است.وی در پایان گفت: ای کاش فیلم سینمایی «احمد بای» که آماده شده و از سوی تهیه‌کننده آن بلوکه شده در اینجا به اکران در می‌آمد. این فیلم در الجزایر آماده شده و سرگذشت یکی از سرداران الجزایری است که علیه استکبار قیام کرد امیدواریم شاهد اکران این فیلم در آینده‌ای نزدیک باشیم.گفتنی است، احمد بای بن محمد شریف شخصیت اصلی این فیلم است.او در سال  ۱۷۸۶ به دنیا آمد و در سال ۱۸۵۰  درگذشت. وی فرزند محمد الشریف و از خانواده ابن قانه یکی از بزرگ‌‌ترین شیوخ عرب در منطقه الصحرای الجزایر بود. احمد بن محمد ریاست قبایل العواسی که در منطقه عین البیضاء و اطراف آن حضور داشتند را به عهده گرفت، منصبی که به جز کسانی که مورد اعتماد مردم بودند تعلق نمی‌گرفت. وی حافظ کل قرآن بود و فعالیت‌های قرآنی بسیاری داشت. همچنین در سن ۱۲ سالگی به حج مشرف شد که از همان زمان به حاج احمد معروف گشت. او همچنین مسئولیت نظارت به بخشی از نیروهای  نظامی را در منطقه شرقی قسطنطنیه بعهده داشت.در جریان زلزله‌ای که در ۲ مارس ۱۸۲۵ پایتخت را ویران کرد، حاج احمد نقش مهمی در عملیات نجات ایفا کرد و این باعث شد که «الدای حسین» حاکم وقت او را بعنوان حاکم قسنطینه منصوب کند. او در دوران حکومتش بر این منطقه توانست قبائل بزرگ را با هم متحد و نبردهای مختلفی را علیه استعمار فرانسه پیش ببرد. او دارای یک استراتژی دقیق و بسیار قوی برای پیشبرد  جبهه مقاومت علیه فرانسویان بود که او را به یکی از بزرگترین سردمداران استقلال کشور الجزایر تبدیل کردد.* شرفشاهی: پیشنهاد افزوده شدن بخش نمایشنامه نویسی، تعزیه و سریال‌های تلویزیونی به جایزه قلم زریندر پایان این مراسم کامران شرف‌شاهی دبیر هجدهمین از جشنواره قلم زرین با ارائه گزارشی گفت: ۷۶۴۵ اثر در این دوره مورد بررسی قرار گرفت در بخش پژوهش و نقد ادبی ۱۰۹۸ اثر، در شعر بزرگسال ۴۰۱۰ اثر، در بخش داستان بزرگسال ۳۳۴۲ اثر، شعر کودک و نوجوان ۶۳۲ اثر و داستان کودک و نوجوان ۲۱۶۳ اثر مورد ارزیابی قرار گرفت. من پیشنهاد می‌کنم برای دوره آتی جایزه در زمینه نمایشنامه‌نویسی، تعزیه و سریال‌های تلویزیونی بخشی تخصیص یابد تا در این بخش هم آثار ارزیابی شوند.در این مراسم از سوی محمدمهدی دادمان رئیس حوزه هنری هدیه‌ای به جمال شورجه اهدا شد و در پایان حاضران پوستر این هنرمند را به یادگار امضا کردند.انتهای پیام/
به گزارش خبرنگار حج و زیارت خبرگزاری فارس، با اوج‌گیری کرونا در شهرهای مختلف عراق، محدودیت‌های اعمال شده در نجف اشرف که از ماه گذشته اعمال شده بود، همچنان ادامه دارد و ممنوعیت تردد در شهر در برخی از ساعات شبانه‌روز موجب نگرانی مردم نجف شده است.بر همین اساس، بسیاری از مردم نجف که این روزها امکان تشرف به حرم‌های مقدس سایر شهرهای عراق را ندارند و تنها پناهگاه‌شان حرم علوی بود، به دلیل این محدودیت‌ها کمتر می‌توانند به حرم امام علی (ع) نیز مشرف شوند و حرم امیرالمؤمنین (ع) تنها در ساعات ظهر شاهد حضور زائران آن هم با تعداد انگشت‌شمار است؛ به طوری که بعد از ظهر و غروب حرم علوی خالی از جمعیت می‌شود و فقط خادمان و برخی مجاوران این آستان مقدس در حرم حضور دارند.با وجود اعمال محدودیت در نجف اشرف، همچنان تعداد مبتلایان به کرونا در این شهر رو به افزایش است؛ تا جایی که در روز گذشته حدود ۲۵۰ نفر به این ویروس مبتلا شدند.با روند رو به افزایش تعداد مبتلایان به کرونا، استاندار نجف محدودیت تردد را تمدید کرد و مقرر شد تا از امروز از ساعت ۸ شب تا ۶ صبح نیز محدودیت‌ها در اطراف حرم  بیش از گذشته اعمال شود و با این اقدام کسی در این ساعات اجازه تردد در اطراف حرم را ندارد.با وجود محدودیت‌هایی که در نجف اعمال می‌شود، حرم امام علی (ع) به روی زائران باز است و از ابتدای شیوع کرونا تاکنون تنها چند ساعت درهای این آستان بسته شد که به درخواست مراجع، حرم امیرالمؤمنین (ع) مجدداً پذیرای زائران شد.البته مغازه‌ها و بازار اطراف حرم امام علی (ع) از دو هفته قبل همچنان بسته است و آستان قدس علوی برای کمک به نیازمندان علاوه بر بسته‌های معیشتی، چندین وعده غذا نیز توزیع می‌کند.به گزارش فارس، مرزهای عراق پس از کرونا از اوایل اسفندماه بسته شدند و بسیاری از عاشقان در انتظار رفع کرونا و برقراری سفر به عتبات و تشرف به اعتاب مقدس عراق هستند.انتهای پیام/
به گزارش خبرنگار کتاب و ادبیات خبرگزاری فارس، آیین پایانی هجدهمین دوره از جایزه قلم زرین عصر امروز ۱۴ تیرماه همزمان با روز قلم در سالن اجتماعات انجمن قلم ایران برگزار شد.بر اساس این گزارش،‌ اسامی برگزیدگان به شرح زیر است:این جایزه در هر بخش یک برگزیده داشت.بخش داستان بزرگسال: آتون نامه، نوشته محمداسماعیل حاج علیانبخش شعر بزرگسال: مشترکاً دو اثر به نام‌های «فقط او‌ بخواند» نوشته هادی محمدحسنی و «پرواز در پیله» سروده حامد حسین‌خانیبخش داستان کودک و نوجوان: «تاریخ با طعم ذغال اخته» نوشته یوسف قوجقبخش شعر کودک و نوجوان: دو‌ اثر مشترکاً انتخاب شدند. «باران در خودم می‌بارد» سروده حسین تولایی و «هزار و شصت و پانصد»، سروده طیبه شامانیبخش نقد و پژوهش: «حماسه مصیب نامه به تصحیح و مقدمه و تعلیقات» نوشته میلاد جعفرپوربر اساس این گزارش، معرفی بهترین کتاب‌های سال ۱۳۹۸ در ۳ حوزه نقد و پژوهش، داستان و شعر بزرگسال و شعر و داستان در حوزه کودک و نوجوان به جامعه ادبی، از اهداف این برنامه است. ضمن آنکه نکوداشت یکی از اهالی پیشکسوت فرهنگ و ادب عضو انجمن از دیگر برنامه‌های جشنواره ادبی است. در این مراسم از «جمال شورجه» به عنوان یک هنرمند ارزشی و فرهنگی عضو انجمن قلم، تجلیل به عمل آمد.انتهای پیام/
به گزارش خبرنگار پارلمانی خبرگزاری فارس،‌ کاظم دلخوش نماینده مردم صومعه سرا در مجلس شورای اسلامی در نشست علنی امروز مجلس به عنوان طراح الحاق یک بند به تبصره 1 قانون بودجه سال99 اظهار داشت: در ادوار گذشته موضوع قیر رایگان در بند (هـ) تبصره (1) قانون بودجه لحاظ می‌شد و سالانه قیر رایگان به روستاها، شهرها، بنیاد مسکن، راه و ترابری، آموزش و پرورش و مالش‌پاشی کویر اختصاص می‌یافت.وی ادامه داد: اما سال گذشته به دلیل شرایط کرونایی کمیسیون بودجه با محدودیت‌هایی که داشت این بند را حذف کرد در حالی که یکی از نیازهای ضروری کشور آسفالت راه‌های روستایی و بهسازی مدارس است.نماینده مردم صومعه سرا در مجلس شورای اسلامی در ادامه بیان کرد: در طرح مذکور دو میلیون قیر رایگان در نظر گرفته شده است که از محل خوراک تأمینی به پالایشگاه‌ها تهیه می‌شود.وی بیان کرد: از آنجایی که مبلغ قیر از تنی 400 هزار تومان به 4 تا 5 میلیون تومان افزایش یافته است در جزئیات مبلغی برای قیر رایگان در نظر گرفته نشده چرا که ممکن بود افرادی از این موضوع سوء استفاده کنند و قیمت قیر را افزایش دهند.انتهای پیام/
به گزارش خبرنگار پارلمانی خبرگزاری فارس، طرح یک فوریتی تامین کالاهای اساسی در جلسه امروز (یکشنبه 29 تیر) مجلس شورای اسلامی مطرح شد.بعد از بیان نظرات موافق و مخالف یک فوریت این طرح و بعد از رأی‌گیری صورت گرفته 81.8 درصد نمایندگان به یک فوریت طرح تأمین کالاهای اساسی رأی مثبت دادند.از 231 نماینده حاضر در جلسه علنی امروز مجلس 189 نماینده به یک فوریت این طرح رأی موافق دادند.محمدباقر قالیباف رئیس مجلس شورای اسلامی، پس از موافقت نمایندگان به یک فوریت این طرح اعلام کرد که طرح مذکور به کمیسیون مربوطه ارجاع می‌شود تا جزئیات آن به صحن علنی داده شود.انتهای پیام/
به گزارش خبرنگار پارلمانی خبرگزاری فارس، محمدرضا صباغیان بافقی نماینده مردم بافق در مجلس شورای اسلامی در مخالفت با طرح قیر رایگان گفت: در سنوات گذشته 4 میلیون تن قیر رایگان تخصیص داده می‌شد، از این جهت مخالف طرح هستم در عین حال قیر رایگان کمک‌کننده و راهگشای مناطق محروم است.در ادامه نیز محمدحسین فرهنگی در موافقت با طرح مذکور اظهار داشت: فصل کاری 6 ماه اول سال است، زمان در حال سپری شدن است و فرصت مناسب برای کارهای عمرانی رو به اتمام است، باید هر چه زودتر قیر رایگان برای کارهای عمرانی در کشور لحاظ شود، در جزئیات کمیسیون می‌تواند عدد و رقم را تغییر دهد.جعفر قادری همچنین در موافقت با این طرح گفت: تمام فعالیت‌های ارگانی به قیر وابسته است و اگر قیر رایگان تأمین نشود تمام زیرساخت‌هایی که تا امروز فراهم شده در فصل بارندگی از بین می‌رود بنابراین انتظار می‌رود این امکان برای مناطق روستایی و محروم فراهم شود.انتهای پیام/
به گزارش خبرنگار پارلمانی خبرگزاری فارس، حسینعلی شهریاری در نطق میان‌دستور خود در نشست علنی امروز (یکشنبه 29 تیرماه 99) گفت: امسال حدود 5 سال از برجام که نافرجام شد می‌گذرد؛ پنج سالی که رئیس جمهور بعد از برجام اعلام کرد که مشکلات معیشتی و مشکلات اقتصادی برطرف خواهد شد.نماینده مردم زاهدان در مجلس شورای اسلامی اظهار داشت: علی رغم این که مقام معظم رهبری بارها فرموده بودند که به کدخدا و یاران اروپایی‌اش اعتماد نکنید ولی متأسفانه مسؤولان به این مسائل تکیه نکردند و باورشان این بود که کدخدا مشکلات را‌‌‌‌‌‌‌‌‌‌ حل خواهد کرد.وی افزود: متأسفانه امروز شاهد فقر، گرانی و تورم لجام گسیخته و مشکلاتی در ارتباط با اقشار مستضعف و محرومین کشور هستیم. آقای رئیس جمهور یک شب گرسنه نخوابیده که متوجه شود معنای گرسنگی چیست. بی‌پول نبوده که بچه‌اش را‌‌‌‌‌‌‌‌‌‌ به خاطر بی‌پولی نتواند به مدرسه بفرستد. فرزندانش بیکار نبوده‌اند که ببیند بیکاری چه بلایی بر سر خانواده‌ها می‌آورد. خانواده‌هایی هستند که 4 نفر یا 5 نفر بیکار تحصیلکرده دارند و هیچ شغلی برای آنها وجود ندارد.شهریاری خاطرنشان کرد: امروز نه تنها اروپا جوابگو نیست بلکه کشورهایی هم مثل کره که جمهوری اسلامی در آنجا 9 میلیارد دلار طلب دارد، متأسفانه طلب ما را‌‌‌‌‌‌‌‌‌‌ پرداخت نمی‌کند. کره جنوبی که سالانه شاید ده‌ها میلیارد دلار به کشور ما کالا صادر می‌کند امروز با ما این رویه را‌‌‌‌‌‌‌‌‌‌ در پیش گرفته است.نماینده مردم زاهدان در مجلس شورای اسلامی اظهار داشت: متأسفانه سیاست خارجی ما، سیاست فشلی است، نه تنها در اروپا و آمریکا نتوانسته کاری انجام دهد، بلکه در کشورهای همسایه مانند پاکستان و افغانستان هم نتوانسته اقدامی صورت دهد.وی افزود: بیش از یک سال و نیم می‌گذرد دو نفر از عزیزان سپاه ما به گروگان گرفته شده‌اند و هیچ خبری از آزادی آنها نیست. آقای ظریف! اگر فرزند شما هم به گروگان گرفته می‌شد آیا اینطور برخورد می‌کردید؟شهریاری خاطرنشان کرد: آقای ظریف! شما می‌دانید مسؤولان امنیتی و اطلاعاتی ما جایگاه اشرار را‌‌‌‌‌‌‌‌‌‌ می‌دانند، چرا اقدام جدی نمی‌کنید؟ مگر ما قانون استرداد مجرمین را‌‌‌‌‌‌‌‌‌‌ نداریم؟ چرا کاری نمی‌کنید؟ کی به فکر می‌افتید؟نماینده مردم زاهدان در مجلس شورای اسلامی اظهار داشت: دو سال قبل من در همین مجلس گفتم اگر دولت کاری نکند به خاطر فقر و گرسنگی و فشار محرومین مردم روزی خواهند ریخت ما را‌‌‌‌‌‌‌‌‌‌ از مجلس و دولتمردان را‌‌‌‌‌‌‌‌‌‌ از دولت بیرون خواهند کرد. خیلی زمان نمی‌برد؛ چرا چشم و گوشتان را‌‌‌‌‌‌‌‌‌‌ بسته‌اید و توجه نمی‌کنید؟وی افزود: چرا به فکر معلمان حق‌التدریسی، بازنشستگان، همسان سازی حقوق نیستید و چرا به فکر کادر بهداشتی و درمانی نیستید؟ کی می‌خواهید به خود بیایید؟ آیا این رفتارها آگاهانه و یا مغرضانه است و یا این که برنامه‌ای دارید؟شهریاری خاطرنشان کرد: چرا فکر نمی‌کنید که مسائل اقتصادی ما را‌‌‌‌‌‌‌‌‌‌ کدخدا حل نخواهد کرد. باید به فکر بومی سازی اقتصاد در کشور باشیم و باید روی پای خودمان بایستیم. جهش تولید و تولید ملی که مقام معظم رهبری سال‌هاست در موردش تذکر می‌دهند، چرا اجرایی نمی‌کنید؟نماینده مردم زاهدان در مجلس شورای اسلامی اظهار داشت: دیروز آقای رئیس جمهور متأسفانه موضوعی را‌‌‌‌‌‌‌‌‌‌ مطرح کرد که رسانه‌های خارجی و ضدانقلاب حداکثر بهره‌برداری را‌‌‌‌‌‌‌‌‌‌ از آن کردند. آقای رئیس جمهور!‌ می‌شود با آمار تکمیلی مسأله‌ای را‌‌‌‌‌‌‌‌‌‌ مطرح کنید که اگر قرار بود این آمار برای کشور ما اتفاق بیفتد باید در آمریکا 120 میلیون بیمار کرونایی وجود می‌داشت و برای کشورهای اروپایی این آمار به 15 تا 20 میلیون می‌بود.وی افزود: آقای رئیس جمهور! چرا شما مسائلی را‌‌‌‌‌‌‌‌‌‌ که اطلاع واقعی در مورد آن ندارید از طریق رسانه ملی مطرح می‌کنید؟ تا دشمنان ما حداکثر بهره‌برداری را‌‌‌‌‌‌‌‌‌‌ از آن داشته باشند.شهریاری خاطرنشان کرد: ما در حوزه بهداشت و درمان مشکل زیرساخت داریم، اگر فکر اساسی نشود در پاییز و زمستان با توجه به بیماری آنفلوآنزا و همراه شدن کرونا قطعا مشکلات جدی خواهیم داشت. اگر 25 میلیونی که در مورد آمار کرونا در کشور مطرح کرده، ما باید امروز 7 میلیون بستری می‌داشتیم که اینها وجود خارجی ندارد.نماینده مردم زاهدان در مجلس شورای اسلامی اظهار داشت: درآمدهای اختصاصی دانشگاه‌ها که باید 45 هزار میلیارد می‌بود متأسفانه کاهش شدیدی پیدا کرده و به 20 یا 25 درصد رسیده است.وی افزود: یک میلیارد یورویی که توسط مقام معظم رهبری تخصیص داده شد حتی 30 درصد آن هم به حوزه بهداشت و درمان اختصاص پیدا نکرده، کادر بهداشت و درمان مدافع سلامت که همه چیزشان را‌‌‌‌‌‌‌‌‌‌ در طبق اخلاص گذاشتند و خالصانه مبارزه کردند و تعداد زیادی هم جانشان را‌‌‌‌‌‌‌‌‌‌ در این راه از دست دادند، متأسفانه مطالباتشان ماه‌هاست که پرداخت نشده و کارهای پرسنل قراردادی و شرکتی در حوزه درمان انجام نشده است.شهریاری خاطرنشان کرد: قرار بوده 50 درصد فوق‌العاده شغلی که برای پرسنل بهداشتی درمانی در نظر گرفته شود که این کار انجام نشده، کی می‌خواهند اینها به فکر باشند و مشکلات را‌‌‌‌‌‌‌‌‌‌ حل کنند.نماینده مردم زاهدان در مجلس شورای اسلامی اظهار داشت: متأسفانه این روزها گرانی غوغا می‌کند، منابع ارزی و طلای کشور را‌‌‌‌‌‌‌‌‌‌ دولتمردان به تاراج برده‌اند، امروز قیمت دلار سر به فلک کشیده.وی افزود: امروز چه کسی می‌تواند تخم مرغ هزار و 500 تومان بخرد؟ امروز فقرایی در حوزه انتخابیه من و اقصا نقاط کشور هستند که شاید در طول 6 ماه نتوانند یک بار گوشت بخورند و یا مواد پروتئینی مصرف کنند. امیدواریم دولتمردان ما به خودشان بیایند قبل از آنکه مردم با آنها برخورد کنند.شهریاری خاطرنشان کرد: مجلس شورای اسلامی باید فکر اساسی کند. آقای وزیر بهداشت باید بیاید در مورد آماری که آقای رئیس جمهور اعلام می‌کند تذکر دهد. باید کمک کنیم منابع مالی برای وزارت بهداشت و درمان در رابطه با مبارزه با کرونا برای پاییز و زمستان فراهم کنیم. زیرساخت‌ها را‌‌‌‌‌‌‌‌‌‌ درست کنیم. اگر منابع در اختیار گذاشته نشود این بیماری در پاییز و زمستان قطعا خیلی سخت خواهد بود.نماینده مردم زاهدان در مجلس شورای اسلامی در پایان گفت: امیدوارم دولتمردان به خودشان بیایند و مشکل فقرا، معلولان و مستضعفان را‌‌‌‌‌‌‌‌‌‌ حل کنند. کمر فقرا زیر بار بی‌تدبیری دولت بی‌تدبیر و ناامید شکسته، امیدوارم هر چه زودتر مشکلات برطرف شود.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
"به گزارش خبرنگار تشکل‌های دانشگاهی خبرگزاری فارس، میزگرد « مطالبات دانشجویان در حوزه زنان و خانواده از مجلس یازدهم» با حضور جمعی از اعضای شورای هماهنگی خواهران بسیج دانشجویی دانشگاه‌های تهران و توران ولی‌مراد فعال حوزه زنان و خانواده؛ در این خبرگزاری برگزار شد و حاضرین در این میزگرد ضمن گفت‌وگو درباره مسایل حوزه زنان و خانواده، به نقش مجلس و قوه قضائیه برای احیای قوانین خاک خورده در این حوزه اشاره کرده و خواستار نظارت جدی مجلس و قوه قضائیه بر حسن اجرای قوانین مصوب شده در حوزه زنان و خانواده تاکید کردند.​عدم توجه به اولویت های حوزه زنانفاطمه قائمی‌پناهیان دانشجوی دندانپزشکی دانشگاه علوم پزشکی تهران و معاونت زنان اسبق بسیج علوم پزشکی تهران در این میزگرد با اشاره به اهم مسائل حوزه خانواده و اهمیت مطالبه از مسئولان، اظهار کرد: بحث عدم توجه به اولویت های حوزه زنان یکی از مسائلی است که در این حوزه وجود دارد.** حضور بانوان در ورزشگاه‌ها دغدغه و نیاز اکثریت نبودوی ادامه داد: به‌طور مثال جنجالی که برای حضور بانوان ما در ورزشگاه‌ها ایجاد کردند به نوعی اولویت و خواسته‌ عده‌ای اقلیت بود که سلبریتی‌ها به آن دامن می زدند و مدیریت افکار عمومی را به دست گرفتند و نتیجه این شد که برای یک مدت کوتاه افکار جامعه را به این سمت سوق دهند و در نهایت دغدغه و نیاز اکثریت زنان را از مسیر اصلی منحرف می‌کنند.این فعال دانشجویی تصریح کرد: دغدغه‌های و نیازهای اصلی حوزه زنان متاسفانه همین مسیر را طی کرده و در مسائل مختلف به حاشیه رفته و به نیاز واقعی یک زن پرداخته نشده است.نماینده‌ شورای هماهنگی خواهران بسیج دانشجویی و بسیج علوم پزشکی دانشگاه تهران یادآور شد: انتظار ما از مجلس دهم و معاونت زنان ریاست جمهوری پرداخت به این مسائل در حوزه زنان است. ولی متاسفانه معاونت زنان از این مسائل غافل مانده است.وی افزود: یکی از مسائل مهم بحث قانون مرخصی زایمان است که در شهریور سال۹۲ ابلاغ شد و بودجه کافی هم به آن اختصاص داده شده، در نهایت تا سال ۹۳ شاهد این بودیم که به این قانون عمل شد.پناهیان افزود: در ادامه آن بانوانی که از طریق دیوان عدالت اداری پیگیری حقوقشان را می‌کردند در نهایت یا آن فرصت شغلی را از دست می دادند و یا دچار تنزل درجه شده اند. در صورتی که مطابق قانون کار، یک فرد بعد از مرخصی زایمان باید حداقل در همان جایگاه شغلی که قبل بوده است بتواند کار خود را ادامه دهد و ما متاسفانه چنین چیزی را در ساختار اداری کشورمان نمی ببینیم.وی تاکید کرد: این روندی است که دولت اجرا کرد و زنان را در یک دو راهی قرار داد، دو راهی خانواده یا شغل! و طبیعتاً آن رغبتی که یک خانم می تواند برای فرزندآوری داشته باشد را از او گرفتند که طبیعتا می‌تواند بر جمعیت جوان کشور ما و بر جمعیت آینده کشور ما اثر خیلی نامطلوبی  بگذارد.این فعال دانشجویی گفت: بحث دیگر در حوزه علوم پزشکی، شیفت کاری خانم‌هاست. ساعت کاری که خانم باید داشته باشد و آن حجم کاری که به او وارد می شود متاسفانه کاملا با یک آقا برابری می‌کند و می‌توان گفت که شاخص‌های عدالت جنسیتی از طرف دولتمان و مجلسمان خوب تعریف نشده است.** به مسایل درمانی زوج‌های نابارور اهمیت داده نشده استوی افزود: مسئله دیگر بحث قانون باروری است، ما درحال حاضر سه و نیم میلیون زوج نابارور داریم تقریبا معادل ۲۵ درصد از خانواده های موجود، اینها از داشتن فرزند محروم هستند چرا؟ به دلایل خیلی ساده بطور مثال؛ متاسفانه بیمه، سیستم درمانی ما و نظام سلامت کشور به این حوزه اهمیت نداده است.قائم پناهیان یادآور شد: درمان رایگان برای زوج‌های نابارور بسیار مهم است و بر نسل آینده کشور می‌تواند اثر بگذارد و قابل حل هم هست ولی متاسفانه اهتمام کافی وجود ندارد. چه بسا این مشکل به سادگی و با یک درمان ساده حل شود ولی خب زوج های ما صرفا به خاطر فشار هزینه هایی که در بردارد نتوانند این مشکل را حل کنند و متاسفانه وزارت بهداشت صرفاً ۱۰ درصد از بودجه­ خود را برای این قضیه اختصاص داده و به همین منظور استفاده کرده است.* چه نهادهایی موظف  به نظارت بر اجرای قوانین خانواده هستند؟توران ولی مراد مدیر شورای همکاری‌های زنان و شبکه ایران زنان در ادامه این میزگرد پیرامون اهمیت مسئله نظارت بر قوانین زنان و خانواده گفت: اگر بخواهیم به موضوع و مسئله‌ زن و خانواده  بطور مشخص در رابطه مجلس بپردازیم اظهار خوشبختی می‌کنم از اینکه دوستان دانشجو متبلور شده‌اند و راه خود را پیدا کرده‌اند، یعنی مطالبه‌گری از مسئولین، همین فرآیند خودش موفقیت است.وی افزود: به هرحال این کار نظارتی، کار تحقیقاتی می‌خواهد ولی به هرحال مطالبه از دولت و مجلس که از ارکان نظام هستند و اینکه ما چه چیزی باید بخواهیم، همین جای خوشبختی دارد، یعنی این حلقه مفقوده‌ای بوده که تا بحال مسیر خودش را پیدا نکرده بود که به این شکل ورود پیدا کند و پای خواسته خودش بایستد.این فعال حوزه زنان گفت: مطالبات موضوع زنان، به خصوص در ارتباط با مجلس، دو موضوع مهم دارد، یکی مسئله‌ قانون گذاری و دیگری مسئله‌ نظار است. یعنی باید بررسی کنیم که در گذشته مجلس‌های اول تا دهم در حوزه قانون‌گذاری چه کارهایی کرده‌اند. دومین بحث نظارت است، نظارت از مهم‌ترین مسائلی است که در حوزه زنان و خانواده مغفول مانده یعنی آسیب اصلی از افرادی است که به مسئولیت می‌رسند، یعنی جریان‌های سیاسی یعنی جریان‌هایی که می‌خواهند در مجلس یا دولت به مسئولیت برسند به اسم زن و خانواده، صندلی اندکی را به خانم‌ها می‌دهند و ‌از همان خانم‌ها  قاعدتاً توان افزایی سیاسی می‌خواهند بنابراین در بعد نظارتی اقدامی انجام نمی‌دهند.** مسائل زنان و خانواده مغفول ماندهوی افزود: مسائل زنان و خانواده مغفول مانده و در مرحله بعدی مشکلات این حوزه تکثیر می‌گردد یا از شکلی به شکل دیگر منتقل می‌شود و دلیل آن عدم نظارت مجلس است که کار نظارت خودش را انجام نداده و همچنین قوه قضائیه که طبق قانون، موظف بر نظارت بر حسن اجرای قوانین است که در حوزه زن و خانواده تابه‌حال چنین نکرده است.ولی مراد ادامه داد: قوه قضائیه بایستی در حوزه زنان و خانواده یک فرد مشخص یا یک جایگاه مشخص داشته باشد که هم در حوزه قانون‌گذاری و هم تهیه لوایح بررسی کند که بر سر زنان و خانواده چه آمده است و همچنین قوه قضائیه برای نظارت بر حسن اجرای قوانین باید ورود کند.وی گفت: بطور مثال از سال ۸۴ تا الان که قانون تسهیل ازدواج جوانان روی زمین مانده این قوه بایستی مقصرین را به دادگاه بکشاند، مجلس قانونی نوشته و دولت اجرا نکرده! همین الان برنامه پنجم و ششم یکسری وظایفی را مشخص کرده است.این فعال حقوق زنان افزود: بطور مثال ماده‌های ۱۰۱، ۱۰۲، ۱۰۳را وقتی می‌بینی، آه از نهاد آدمی بلند می‌شود، وزارت تعاون بعد از این قانون ۶ ماه فرصت داشته که برای زنان خانه‌داری که بیش از سه فرزند دارند طرحی بعنوان بیمه اجتماعی بنویسد که چنین نکرده است! مجلس و قوه قضائیه هم نظارت و پیگیری بر قصور وزارت تعاون نداشته‌اند.وی تصریح کرد: بخش نظارتی دیگر مجمع تشخیص مصلحت نظام است که موظف به نظارت بر عملکرد دولت در تطبیق با برنامه هست که در حوزه زنان خانواده اقدامی نکرده است لااقل اگر هم اقدامی شده ما شاهد برون داد آن در سایت‌ها یا منابع رسمی خبری ایشان نبودیم.ولی مراد ادامه داد:‌ قصد دارم توجه دانشجویان را به این سمت سوق دهم که باید نظارت را قوی کنیم که از مجامع مهم نظارتی تشکل‌های مدنی یعنی نخبگان و دانشجویان که در بستر مدنی و رسانه ای موظف به نظارت هستند این همان تعبیر امام خمینی(ره) که فرمود زمانی که ملت در صحنه هستند انقلاب آسیبی نخواهد دید. حالا این مسیر مطالبه تازه مسیر خود را پیدا کرده است.وی گفت: در حال حاضر در بستر مدنی چه افرادی که داخل دانشگاه هستند چه آن هایی که بیرون دانشگاه هستند یعنی فعالان حوزه زنان باید از مجلس یازدهم نظارت بخواهند که قاعدتاً  فراکسیون زنان پرچمدار این حوزه است.** برای مسئولان تبلیغات انتخاباتی مهم‌تر از تشکیل ستاد زنان و خانواده استولی مراد در ادامه افزود: ستاد ملی زن و خانواده یک امکان بالقوه‌ بالاییست که کمک می‌کند به قانون گذاری در مصوب کردن طرح‌ها و سپس اجرای طرح‌ها، چون وزیران در این ستاد عضو هستند، وزیر مسکن، وزیر کشور، وزیر ارشاد، وزیر آموزش و پرورش، وزیر آموزش عالی عضو این ستاد هستند. معنی این است که موضوع زن و خانواده برای ما مهم است.وی گفت: معاونت زنان و خانواده دولت یازدهم اصلاً ستاد را تشکیل نداده و دولت دوازدهم دو نوبت ستاد تشکیل داد و متاسفانه هر دو نوبت سوری بوده و هر دو نوبت اعضا نبوده اند یعنی حد نصاب آرا را نداشته است در واقع آنچیزی که آنجا آمده است ارزش حقوقی ندارد.ولی مراد تاکید کرد: باید گفت تبلیغات انتخاباتی برای معاونت زنان مهم‌تر از کار در حیطه زنان است. چراکه معاونت زنان ریاست جمهوری یک نشست تبلیغاتی در بهمن ۹۸ تدارک می بیند برای انتخابات مجلس، جزئیات نشست در خبرها هست در مقابل ساعت ۸ صبح همان روز جلسه ستاد زنان و خانواده است که در آن جلسه فقط 4 وزیر شرکت کرده اند. در حالیکه ۱۰ وزیر عضو هستند و ۱۱  عضو دیگر دولتی دارد و چون دبیر ستاد هم معاونت زنان ریاست جمهوری است، رییس جمهور هم باید در این جلسه شرکت می‌کرد که از همه این افراد فقط ۴ وزیر حضور پیدا کرده اند.این فعال حوزه زنان اظهار داشت: ستاد ملی زن و خانواده در واقع زیر پرو بال بخش اجرا را خواهدگرفت. ستاد را تقویت کرده، وقتی یک قانون در ستاد زنان و خانواده تصویب می‌شود وزرا برای تصویب حضور دارند بنابراین معاونت زنان باید با مشاور امور زنان در دستگاه، پیگیر اجرای قانون باشد، درحالیکه بررسی ها نشان می دهد تا قبل از سال 92 سیزده مصوبه وجود داشته که تاکنون پیگیر آن نبودند، مانند مسئله ی بیمه زن خانه دار، مسئله ی مرخصی زنان و ..** عدالت یا برابری جنسیتی!؟ زنان را فریب ندهیدتوران ولی مراد افزود: در برنامه ششم توسعه، دستگاه‌ها موظف هستند که مشاور امور زنان‌شان را تقویت سازمانی کنند که نه تنها دولت یازدهم و دوازدهم تقویت سازمانی نکرده بلکه اصلا آن جایگاه سازمانی را از ریشه زده، یعنی در دولت نهم و دهم مصوب شد بر الزام به داشتن مشاور امور زنان در دستگاه‌ها و وزارتخانه‌ها، چرا؟ چون دستورالعمل هایی را که در حوزه زنان و خانواده مصوب شده دستگاه‌ها باید انجام بدهند نه معاونت زنان!وی اضافه کرد: یکی از غلط کاری هایی که معاونت زنان دارد و این به لحاظ ساختاری از اول تا الان هم به این شکل بوده این است که خود معاونت زنان می شود مجری، در صورتی که معاونت زنان قبلاً مرکز یا  دفتر بوده است ستاد محسوب می شود ستاد نباید وارد حوزه اجرا شود! حالا آسیب ورود اجرایی معاونت زنان چیست؟ وقتی وارد به اجرا می شود هدر دادن بودجه است، عملیاتی نشدن سیاست‌های نظام است. چراکه ستاد افرادی برای اجرا ندارد سیاست‌های نظام تعیین کرده که مثلاً در حوزه ازدواج و خانواده باید این اتفاق‌ها صورت پذیرد ولی معاونت زنان هرچه بودجه که برای مسئله زن و خانواده هست میلیاردی می گیرد می دهد به یک انجمن و چون انجمن با اسلام کاری ندارد می شود سکولار.این فعال حوزه زنان تاکید کرد: معاونت زنان چون نیرو ندارد نمی تواند بر عملکرد ستادها نظارت بکند. یعنی سیاست های بالایی نظام و اهداف ارزش‌ها و آرمان‌های نظام یک طرف و طرف دیگر این انجمن ها هستند. در صورتی که اگر کار به انجمن ها داده می شود باید توسط دستگاه‌ها نظارت بشود و آن‌ها پاسخگو باشند بنابراین مجلس باید چه کار کند؟ من پیشنهاد اولم مسئله تحقیق و تفحص است، مجلس باید معاونت زنان و خانواده دولت را به تحقیق و تفحص بکشاند.وی افزود: من هر چه نگاه می کنم معاونت زنان دارد کارهای غلط  می‌کند. مثال دیگر در برنامه ششم شاخص‌های عدالت جنسیتی داریم، معاونت زنان این شاخص‌ها را بر اساس برابری جنسیتی مینویسد! که با روح قانون تعارض دارد. یعنی ماده ۱۳۸ قانون اساسی که میگوید هیئت وزیران می تواند آیین‌نامه تصویب کند ولی اصل اولش این است که مخالف قانون نباشد ولی در اینجا معاونت زنان خلاف قانون کار کرده و باید پاسخگو باشد.ولی مراد تاکید کرد: حال این سوال مطرح است که چرا این شاخص‌ها در دسترس شما نیست؟ مگر برای این مملکت و ملت مصوب نکرده‌اند، در هیئت دولت مصوب شده است، چرا در دسترس مردم نیست؟ چرا در دسترس صاحبنظران نیست؟، شما همین شاخص‌ها را که نگاه کنید، بخواهید می توانید پیدا کنید، همه­ی آن روی تعداد تاکید می کند، در واقع برای کمیت دارد تلاش می کند.وی افزود: شاخص‌های عدالت جنسیتی بر اساس عدالت نوشته نشده است لازم به ذکر است که مسئله عدالت جنسیتی در سال ۱۳۷۴ در کنفرانس پکن توسط هیئت ایرانی به ریاست آیت‌الله تسخیری مطرح شد. چون دنیا بر اساس برابری جنسیتی و برابری جلو می‌رفت، پس ایران پیشنهاد ""عدالت جنسیتی"" را در مقابل ""برابری جنسیتی"" داد، یعنی برای گذاشتن در برنامه ششم تلاش شد ""عدالت"" معادل برابری شود. اما جریان اصلاحات و دولت یازدهم و دوازدهم هدفشان برابری جنسیتی است به طور مثال خانم ابتکار در کلام فراموش می‌کنند و در حوزه اشتغال می گویند .این فعال حوزه زنان تاکید کرد: برابری فرصت ها. ضمن اینکه شما باید اشتغال متناسب برای زنان ایجاد کنید، قانون می‌گوید نفقه به عهده پدر یا مرد است. بنابراین برابری فرصت‌ها و این همه تمرکز روی اشتغال زنان در بیرون، از غرب آمده است. چرا؟ معاونت زنان دولت یازدهم تفاهم نامه‌ای با صندوق جمعیت امضا می‌کند که ذیل آن در یک بند آمده که ایران موظف می‌شود برای تعبیه خانواده سالم یک تور مطالعاتی به فنلاند اعزام کند.ولی مراد ادامه داد: اصلا از اساس سبک زندگی ما با آنان همخوانی ندارد برای ما تربیت درست فرزند و حرکت او در مسیر الی الله مهم است، برای همین ما می‌گوییم خانواده محوری، ولی در غرب زن یک عنصراشتغال است حتی جریان فمنیستی هم برای همین درست شده، که زن باید یک نیروی اشتغال باشد و بقیه مسائل باید خود را با این موضوع هماهنگ کنند.این فعال حوزه زنان یادآور شد: به طور مثال قوانین تسهیلات خانواده، تسهیلات اجتماعی و تسهیلات حقوقی و... برای این است که زن نیروی اشتغال است. این یعنی ما در مبنا با هم تفاوت داریم. حال باید پرسید ماموریت صندوق جمعیت در کشورها چیست؟ تهدید نسل! کاهش فرزندآوری، آن وقت ما همه برنامه ریزی هایمان را به سمتی می بریم که کمک به آن منظور کند و به همین دلیل مشاهده می کنیم که زن زیر بار فشار مضاعف است. چون هم مسئولیت تربیت کودک و هم خانه و خانواده را دارد و بعد هم  بعضاً می بینیم که برخی از آقایان به خانم ها می‌گویند نصف خرج خانه به عهده شما است! این طرز تفکری که ترویج می شود این نتیجه را در بر دارد.** دارند زنان را فریب می‌دهندوی اضافه کرد: متاسفانه آن هایی که روی بحث برابری جنسیتی کار می‌کنند دارند زنان را فریب می‌دهند، برای اینکه در جامعه اسلامی چون مبنای نگاه نسبت به زن از لحاظ نگرشی و از لحاظ تئوری زن و مرد اصلاً نفس واحد هستند یعنی جوهره وجودی یگانه هویت یگانه، چون نفس است که شخصیت انسان را می سازد این زن یا مرد بودن به جسم برمی گردد ولی هویت انسانی به نفس بر می گردد در واقع زن و مرد جوهره وجودی یگانه دارند.ولی مراد ادامه داد: همین که کلمه برابری گفته می شود اولا تحقیر زن است به خاطر اینکه می گوید مرد اصل هست و زن با آن برابر است، دوم اینکه بسیاری از مسئولیت‌ها را می گذارد بر گردن زن متاسفانه کنوانسیون رفع تبعیض را که نگاه کنید ماده ۱۶ در مورد خانواده می گوید حقوق و مسئولیت‌های برابر است.این فعال حوزه زنان تصریح کرد: فرزند آوری با زن است یعنی علاوه بر جایگاه و هویت انسانی و مشغله اش، فرزندآوری هم با زن است. خب پس تربیت فرزندان هم که هست، پس باید در مقابل این امتیاز بگیرد.وی گفت: قرآن می‌فرماید هنگامی که مادر بچه اش را شیر می دهد مخارج او با پدر بچه است قرآن مشخص کرده، که ما در قانون به آن می گوییم نفقه، اما در آن بحث برابری باعث می شود که زن مجبور به پذیرش یکسری مسئولیت‌ها می شود به شکلی که به عهده اش نیست، خود به خود فرزندآوری می رود کنار. یعنی خود به خود علیه فرزندآوری تلاش کرده ایم، یعنی از یک طرف شما یک حقوقی را به زن می دهید و از طرف دیگر یک عالمه از حقوق که متناسب با فطرتش، هویتش و با خواسته اش هست را از او می گیرید.ولی مراد اظهار داشت: اگر می‌خواهید به نماینده‌های مجلس راهکار دهید من توصیه می کنم اشکالات مساله شاخص‌های عدالت جنسیتی را ببینید، مجلس باید شاخص‌های عدالت جنسیتی را بخواهد و بررسی کند و نه تنها مورد سوال قرار دهد، بلکه، چون معاونت هست نمی توانم بگویم استیضاح کند اما به‌ هر حال نظارت کند.وی خاطرنشان کرد: طبق برنامه ششم ، معاونت زنان باید به مجلس گزارش ارائه می کرد، در اخبار که ما نشنیدیم گزارشی داده شود، در واقع گزارشی ارائه نشده است و همین گزارش ندادن ها تخلف در قانون است حال باید به یک دستگاه جواب دهد که چرا کاری نکرده است و آن کارهایی که انجام داده اند را باید بگویند چه بوده و چه هست؟* با ادعا که نمی‌توان کار کرددیال آبادی فعال حوزه زنان در ادامه این نشست با انتقاد به عدم تشکیل جلسه ستاد ملی زن و خانواده، گفت: با ادعا که نمی‌توان کار کرد، ستاد ملی زن و خانواده تشکیل نشده است، در جلسه شما موضوع را می‌آورید و چکش کاری می کنید، مخالفان و موافقان نقطه نظرات خود را ارائه می کنند و مورد بحث قرار می‌دهند. درمقابل چه کاری انجام شده است؟وی گفت: خانم ابتکار هم نه، دبیر ستاد در خانه‌اش موضوع را نوشته سپس برای وزرا فرستاده است، در این صورت هیچ تبادل نظری اتفاق رخ نداده است ! چرا می گویند جلسه برگزار شده!* لزوم پرداختن به خلاءهای قانونی حوزه زنان و خانوادهطاهره یاورطلب مسئول بسیج دانشجویی دانشگاه الزهرا هم در ادامه بیان داشت: راجع به قانون تسهیل ازدواج جوانان این سوال مطرح است که پیگیری و کفالت بحث قوانین مرتبط با حوزه زن و خانواده در مجلس در واقع محدود به فراکسیون زنان می شود؟ یا نه؟ به نظر من بایستی کمیسیون‌های دیگر هم درگیر شوند.وی گفت: در صحبت‌ها تاکید شد در حوزه زن و خانواده  قوانین خوبی وجود دارد ولی نیازمند به نظارت بیش‌تر است که بحث اهمیت تحقیق و تفحص مجلس اینجا مشخص می‌گردد، پس این نظارت چطور باید باشد؟ خوب است به خلاءهای قانونی این حوزه نیز بپردازیم.* مهریه بالا به خود دختران صدمه زدتوران ولی مراد در بخش دیگری از سخنان خود بیان داشت: نه فقط فراکسیون زنان مجلس باید به موضوعات زنان بپردازد بلکه همه‌ نمایندگان راجع به همه چیز مسئول هستند، مجلس در راس امور است مجلس ریل گذاری می کند، در واقع اگر مجلس ما درست کار کند چون هم قانون گذاری می کند هم نظارت، بسیاری از مشکلات حل خواهد شد.وی افزود: در رابطه با خلاء قانونی در ابعاد مختلف نظر من این است که مسئله‌ اول به طور کلان برنامه است، آن برنامه می‌آید داخل محورها مشخص می کند دولت باید چه کار کند. یعنی اولا محورها معلوم می شود، به طور مثال مسئله‌ اشتغال، ازدواج یا کرامت انسانی زن و.. بعد زیر مجموعه­ آن محورها را می نویسیم، اینکه دولت‌ باید چه کار کند و مجلس باید چه کار کند. یعنی آن مسئله­ کلان، که گفتم، خلاها از داخل آن بیرون می آید.این فعال حوزه زنان گفت: مثلا یکی از محورهایی که من در بیانیه شورای همکاری زنان نوشتم، بازخوانی حقوق مالی زوج است. که در حال حاضر به یک کلاف سر در گم تبدیل شده، چرا؟ چون سهم مالی زن را مهریه تعیین می کند. حالا ۵۰ سال پیش خانم‌ها که ازدواج می کردند قرار نبود طلاق بگیرند، یعنی روال بر محور زندگی بود. برای همین ملکی پشت قباله‌ی خانم می‌انداختند. اما امروز شما آمار طلاق را که نگاه کنید در بین 1 تا ۵ سال اول زندگی، خانم می خواهد طلاق بگیرد یعنی شرایط فرق کرده است. هم شرایط تحصیلی، هم توانمندی های خانم‌ها و هم شرایط اجتماعی و فرهنگی.ولی مراد افزود: مجلس که کاری نکرد، جامعه آمد چه کار کرد برای خودش؟ خانواده‌ دختر مهریه‌ را بالا برد، وطبعا این مهریه بالا به خود دختران صدمه زد. من دوره ای داشتم، یکی از دانش پژوهان که دانشجوی phd است و روی مسائل مشاور خانواده کار می کرد، یک روز آمد و گفت ما در همین هفته ۷۰ مورد ازدواج داشته ایم که منجر به جدایی شد و شکل نگرفت. به دلیل مسئله مهریه. یعنی شما فرض کنید خانواده دختر هستید، از آن زاویه نگاه کنید.وی گفت: از طرفی از این زاویه نگاه کنید که خانواده پسر هستید. در هر دو حال اگر مهریه بالا باشد، طبعاتی دارد. خب پسر باید نادان باشد که اول زندگی بهره مالی ۵۰ سال زندگی مشترک را بدهد. یا امضا کند؛ چون  به هر حال مهریه یک تعهد است. پسری که به تازگی فارغ التحصیل شده، حالا شغل دارد و یا ندارد، از کجا باید بتواند ۱۱۰ عدد سکه پردازد؟ چه طور می خواهد زندگی اش را اداره کند، چه طور باید پول رهن منزل، اجاره منزل، خرج و مخارج خانه را بدهد و بعد هم که بچه‌ها می خواهند بیایند، برای بچه‌ها خرج آور باشد.این فعال حوزه نان اظهار داشت: پسری که ماهی یک سکه نمی تواند پس انداز کند، از کجا باید بیاورد که بدهد. شما از زاویه نگاه پسر که نگاه کنید غلط ترین کار است که بیاید قبول کند. از زاویه نگاه دختر که نگاه کنید خب این دختر می آید زندگی کند، جهیزیه می آورد، اگر بیرون کار کند باید درآمدش را بیاورد، اگر مثلا روستایی باشد روی زمین کار می کند، در شالی کار می کند، دامداری می کند و...، پس فردا می خواهد بچه‌ها را بزرگ کند. این‌ها شغل است دیگر، کار است.وی ادامه داد: درست است که در جایگاه همسری به خاطر عشق و علاقه‌اش به همسرش کمک زندگی است و بعد چون مادر است در خانه کار می کند. ولی نمی شود که بعد از ۲۰ سال، ۳۰ سال، ۴۰ سال زندگی مشترک هرچه پس انداز دارد، ملک، خانه، ماشین، ویلا و هرچه که هست، فقط به نام آقا باشد. وقتی که مهریه بالا می رود یا ازدواج صورت نمی گیرد یا امنیت روانی خانم و آقا پایین می آید. ۲۰۰ سکه را قبول می کند، ۵۰۰ تا را قبول می کند اما امنیت روانی ندارد. البته الان تغییراتی صورت گرفته، منتهی این تغییرات باز صدمه‌ اش برای خانم بیشتر است.این فعال حوزه زنان تصریح کرد: خانمی که طلاق گرفته است دسترسی به هیچ چیز ندارد. بحثی که درحال حاضر داریم موضوع اجرت المثل است طرف ۳۰ سال زندگی کرده است، نمی شود که بعد از ۳۰ سال زندگی مشترک تنها ده میلیون تومان به او بدهند. این که اجرت المثل نمی شود.ولی مراد تصریح کرد: عرض من این است که زن به اندازه آورد اقتصادی باید از دارایی‌ها سهم داشته باشد. سهم داشته باشد نه برای طلاق، نه اینکه مرد فوت کرد به او بدهند. نه، وقتی که سهم دارد، یعنی در تصمیم گیری‌ها دخالت دارد. یکی از مهم‌ترین دلایلی که برخی زنان پنداشتند که خانه‌داری ننگ است، یکی از مهم ترین دلایلی که خانم‌ها در مملکت ما از اسم خانه‌داری فرار کردند، این بود که اعتبار اجتماعی، اعتبار خانوادگی ندارند.وی افزود: مرد می‌گوید پول خودم است به چه کسی می دهم، به چه کسی نمی دهم، می فروشم، می خرم، خانه خودم است، به خودم مربوط است. من نمی گوم باهم مشورت نمی کنند، آنهایی که باهم خیلی خوب هستند باهم مشورت می کنند ولی ما باید برنامه و قانون را برای کل کشور بنویسیم. از آن سو یک خانم، دانشجوی سال اول است و تا دکترا، می خواهد دانشگاه خصوصی و یا آزاد برود، مرد بیچاره دارد هزینه دانشگاه این خانم را می پردازد.والی مراد خاطرنشان کرد: این یکی از اولویت های مهمی است که بر روی ازدواج، فرزند آوری، تامین امنیت روحی و روانی زن و مرد در داخل خانه و امنیت اقتصادی زن در خانواده تاثیر می گذارد همه‌ اینها را نیاز است بازخوانی شود.*  ساده‌ترین راه را، برای حمایت از زنان سرپرست خانوار در قانون انتخاب کرده‌اندقائم پناهیان در ادامه در رابطه با وجود حفره در قوانین بیان کرد: ما تابستان همین امسال به اردوی ‌جهادی سمت گلستان رفته بودیم و بنده با یک صحنه بسیار عجیب روبرو شدم، خب دوستان ما کار جهادی می کردند و می‌خواستند به خانواده‌ها آموزش بهداشت دهند وقتی به منزل این خانواده ها مراجعه می کردند که به خانم توصیه‌های مربوطه را داشته باشند متوجه می شدند، آقا نشسته است در منزل و خانم رفته سر کار!وی ادامه داد: می‌دیدیم خانم در چند شهر آن طرف تر کارگری می کند. یعنی سرپرست خانواده خانم شده و آقا نشسته در منزل و چه بسا دچار اعتیاد هم شده است؛ ما این قضیه را آسیب شناسی کردیم در واقع دیدیم ریشه این جریان بر می گردد به قانون گذاری های اشتباه در مجلس و خطایی که در قانون ما وجود دارد.قائم پناهیان تاکید کرد: به نظر من ساده‌ترین راه را، برای حمایت از زنان سرپرست خانوار در قانون انتخاب کرده‌اند. ارائه مزایا و حقوق بدون درنظر گرفتن حواشی آن، این ساده‌ترین راه حل است در صورتی که باید قانون‌های ما خیلی عمیق باشد، این خلایی است که در قانون ما وجود دارد و باعث شده است که آقا به خانم بگوید، مزیتی که به خانم سرپرست خانوار می دهند خیلی بیشتر از مزیتی هست که به من بعنوان مرد می دهند.وی تصریح کرد: این امر نتیجه اش این شده که طبق تحقیقاتی که کمیته امداد انجام داده، اغلب خانواده هایی که خانم سرپرست خانواده است این خانم یک همسر سالم دارد که می تواند کار کند!این فعال دانشجویی تصریح کرد: در واقع این  برمی‌گردد به همان قضیه­ که متاسفانه در قانون ما خلا وجود دارد، منابع مالی مشخص برای این قضیه تعیین نکرده اند. اختصاصا در حوزه زنان سرپرست خانوار، عوامل حاکمیتی نتوانسته اند بدلیل بالا بودن ابهام‌ها و کلی‌گویی ها معیاری مشخص کنند و برخورد کنند. قطعا مشکلاتی که در حوزه زنان پرداخته نشده زیاد هست که دوستان بازهم اشاره خواهند کرد.* برای تابعیت ایران کافیست یک دختر ایرانی را باردار کنید!ولی مراد در بخش دیگری از سخنانش با انتقاد به قانون تابعیت گفت: قانون تابعیت را تصویب می‌کنند! در نامه شورای هماهنگی خواهران بسیج دانشجویی خطاب به مجلس نیز تذکر این موضوع داده شده‌است، فروختن ناموس ایرانی! عنوان کلمه‌ نکاح شرعیِ صرف در قانون مذکور برای چه آمده؟وی افزود: اگر در قانون ازدواج رسمی ذکر می‌شد در صورتیکه یک خانم ایرانی با یک مرد غیرایرانی می‌خواست ازدواج کند، مرد بایستی چندین استعلام می‌آورد؛ این یعنی زن در پناه قانون است؛ چه داخل ایران باشد چه خارج از ایران، مرد از دنیا برود یا همسر خود را طلاق بدهد اگر ازدواج رسمی باشد زن در پناه قانون قرار می‌گیرد و قانون از او حمایت می‌کند اما با آوردن کلمه نکاح شرعی راه آسیب اجتماعی را باز کرده‌اند.ولی مراد ادامه داد: چون قرار نیست ازدواج به صورت قانونی نوشته شود به ضرر زنان ایرانی است. دختر می تواند زیر سن بلوغ باشد! در همه جای دنیا اگر مردی بخواهد اجازه‌ اقامت دائم از یک کشور دیگر بگیرد باید کارهای زیادی انجام دهد.وی تاکید کرد: با تصویب قانون تابعیت به دنیا پیام داده شد که شما اگر می خواهید اجازه‌ اقامت دائم ایران بگیرید کافی است یک دختر ایرانی را باردار کنید!این کارشناس مسائل زنان افزود: باید در قانون همان لغت ازدواج دائم را حفظ می کردند و می‌گفتند در اثر ازدواج، فرزند مادر ایرانی تابعیت می‌گیرد. محل گفت ‍‌‌‌وگوی من بر قانون تابعیت امنیت است. این قوانینی که بدین شکل بزرگ و بدون متولی نوشته می‌شود و همه ی دستگاه‌ها را درگیر می‌کند آن هم بدون متولی و پاسخگو بنابراین نظارتی هم انجام نمی‌شود.** بازی با قوانین حوزه زن و خانوادهوی یادآور شد: قانون تسهیل ازدواج جوانان نزدیک به ۱۴ سال است که در مجلس تصویب شده ولی هیچ وقت به بحث اجرا در داخل دولت نرسیده است. این قانون یک سری کلی گویی‌ها و ابهامات دارد، به برخی نکات اشاره می کنم که داخل قانون هست ولی با توجه به ایراداتی که دارد عملا نتیجه نمی دهد.ولی مراد ادضافه کرد: مثلا صندوق اندوخته جوانان، که در آن بحث وام اولیه مسکن مطرح می شود. یا حتی مسکن موقت به مدت سه سال به زوج‌هایی که مسکن ندارند. یا کمک هزینه‌ی زندگی در صورت عدم وجود شغل یکی از زوجین که متاهلین واجد شرایط بایستی در اولیت جایگاه شغلی باشند.وی اظهار داشت: این‌ها همه نکاتی هستند که داخل قانون گفته شده است ولی به جهت عدم مشخص شدن نهادهای اجرایی، موجب شده این قانون روی زمین بماند. مثلا بحث مسکن را دقیقا چه بخش‌های از دولت باید پیگیری کنند؟ یا وام‌هایی که قرار است داده شود دقیقا توسط چه نهادهایی بایستی پیگیری شود. مشخص نشده، قانون روی زمین مانده است.ولی مراد تصریح کرد: از طرفی نهادهای مالی‌ آن هم مشخص نشده که مثلا از کجا باید این وام را بدهیم یا مثلا کمک هزینه‌هایی که می خواهیم به زوجینی که شاغل نیستند بدهیم از کدام منبع مالی باید تامین کنیم.این‌ها مشخص نشده و باعث شده که در واقع به نوعی بهانه‌ای به دست دولت‌ها داده شود برای عدم پیگیری و متاسفانه آیین‌نامه اجرایی آن هم توسط دولت‌ها نوشته نشده است.وی گفت: قانون تسهیل ازدواج، قانون عفاف و حجاب و قانون هایی که آمدند نوشتند که تامین امنیت روانی می کند، می‌خواهم بگویم اگراین یک قانون است بالاخره برای هر دقیقه کار مجلس چقدر انرژی مردم هزینه شده است بنابراین باید اقدامات لازم را انجام دهید بعد اگر در کار به مشکل برخوردید اعلام کنید. درحالیکه اصلا نمیخواهند اجرا شود.این کارشناس مسائل خانواده افزود:‌ با این حال معاون رییس جمهور در رابطه با قانون جدیدی که می خواهند تصویب کنند، می گوید اگر این قانون تصویب شده بود رومینا کشته نمی شد! مزخرف تر از این حرف مگر داریم، مگر ما قانون برای قتل نداریم. اگر یکی دیگری را بکشد مجازات می شود، واضح است. اصلا آن لایحه تصویب بشود یا نشود، فرقی نمی کند. یا موضوع کودک همسری، یعنی مزخرف تر از این صحبت نمی شد نمایندگان مجلس دهم داشته باشند.وی گفت: طبق قانون زیر سن بلوغ نکاح انجام نمی شود، خلاف قانون است. یعنی باید دختر بالغ باشد بعد ازدواج بکند. وقتی بالغ است دیگر کودک نیست. یعنی این ها کاملا معلوم است که از آنسوی آب ها محتوا را گرفته‌اند.* قانون بدون فرهنگ، اسب بدون زین استدیال آبادی در ادامه با اشاره به اهمیت موضوع فرهنگ سازی برای قوانین اظهار داشت: نکته ای که راجع به بحث فرهنگی در رابطه با قوانین وجود دارد این است که هرقانونی نوشته می‌شود علاوه بر ضمانت اجرا نیاز دارد پیوست فرهنگی نیز داشته باشد و اما مغفول مانده، متاسفانه در این چند سال به جهت فرهنگی هم اقدام شایسته ای دیده نشده‌است.وی افزود: اگر بخواهم مشخص تر بگویم همانطور که در نامه هم به آن اشاره شده است، بحث افسارگسیختگی در فضای مجازی و سینما یا صداسیمای ما هست، این حرمت شکنی آشکار در فضای مجازی و سینما یا سریال‌های خانگی که در چندسال اخیر دیده می‌شود، این بی حرمتی به زن و خانواده خیلی عادی شده، مثل این است که از جایی سفارش گرفته‌اند که رسما این فرهنگ فرزندآوری و فرهنگ خانواده و اینکه زن در خانواده محور باشد را نابود کنند و متاسفانه هیچ کس هم نیست که روی این فضا نظارت کند.دیال آبادی ادامه داد: به نظرم یکی از وظایفی که خانم‌ها و بانوان در این مجلس جدید دارند سوال پرسیدن مسئولین ذیربط در فضای فرهنگی و فضای مجازی کشور است، که ظاهراً هیچ متولی ندارد و وزیر فرهنگ رسما توجهی نمی‌کند، حتی یکی دو مورد میان صبحت‌هایشان گفته اند که به من ربطی ندارد، من که نمی توانم روی این نظر دهم، من که اصلا نمی توانم با این موارد کاری داشته باشم! این اصلاً دست من نیست، یعنی از سر خودش باز می کند.وی گفت: کمیسیون فرهنگی هم در مجلس جدید وضعیت مطلوبی ندارد بنابراین یکی از مطالباتی که ما از مجلس یازدهم داریم ورود مستقیم به فضای فرهنگی و مدیریت این آشفتگی هاست که هر روز دارد بدتر می‌شود و هیچ‌کس نمی خواهد برایش کاری انجام دهد.* برای اجرای قوانین نیاز به فرهنگ سازی داریمقائم پناهیان نیز در ادامه در این رابطه افزود: لازم است دقت کنیم هر برنامه یا قانونی را بخواهیم پیاده کنیم، لازمه اش این است که ابتدا فرهنگ سازی بشود، این یک اصل مدیریتی هست. اینکه صرفاً به صورت تئوری یکسری قوانین را مشخص کنیم اما پیگیر عملی شدن آن نباشیم و برای ما مهم نباشد که نتیجه چه شد، کارایی ندارد.وی افزود: دلیل اینکه قانون‌های ما به نتیجه نمی‌رسند بخش عمده­ آن به این جهت است که فرهنگ سازی در جامعه صورت نمی گیرد.قائم پناهیان گفت: از نمایندگان ملت تقاضا می‌کنم که مثل دوره گذشته نباشد نظارت آنها بر معاونت ریاست جمهوری، بر اجرایی که صورت می‌گیرد خیلی بیشتر باشد. متاسفانه یکسری سیاست ها مشخص می کنیم و می بینیم که معاونت زنان ریاست جمهوری علیه آن سیاست‌ها دارد عمل می کند. ان شاالله بستر سازی کنند که ما بتوانیم شاهد یک دولت جوان انقلابی باشیم.* روش کنترل دولت و مجلس، از اقدامات سلیقه‌ایولی مراد در ادامه به با اشاره به اهمیت پرهیز از اقدامات سلیقه ای دولت ها و نمایندگان مردم یادآور شد: مجلس باید به تحقیق و تفحص و نظارت بپردازد، باید معاونت را بخواهد، نه نفر به نفر و شخصی، مجلس باید بخواهد خلاف ها را شناسایی کند، قوانین موجود را بیاورد و عملکرد را رصد کند که چه چیزی باید عمل می شد و آنجا مشخص می شود که چه کارهایی باید شکل می گرفت، که نگرفته است.وی افزود: مسئله دوم برنامه است، در حوزه زن و خانواده برای کشور، متاسفانه ما برنامه نداریم، دلیل هم دارد، مداخله نیروها و جریان‌های سیاسی که پست ها را تحویل می گیرند دو جریان وجود دارد ، جریانی که خودش را می خواند اصلاح‌طلب و یک جریان نیز غیر اصلاح‌طلباین کارشناس مسائل خانواده افزود: پس یکی مسئله تحقیق و تفحص شد و یکی مسئله برنامه؛ ما چرا برنامه نداریم؟ چون جریان اصلاح‌طلب اصلاً نمی خواهد که ما برنامه داشته باشیم. بله جریان اصلاح‌طلب هم پیمان با فمنیست های زن محور، یک منشور زنان نوشته اند ولی آن منشور زنان دقیقا برگرفته از برنامه‌های غربی است، ولی  برای داخل ایران نوشته اند.ولی مراد ادامه داد: جریان اصلاح‌طلب کلا به دنبال اجرایی کردن و عملیاتی کردن برنامه هایی چون کار پایه پکن، کنوانسیون رفع تبعیض و بعدتر از آن، برنامه اهداف توسعه هزاره از سال2000 تا ۲۰۱۵ و اکنون هم که سند 2030 از سال ۲۰۱۵ تا ۲۰۳۰ است.وی اضافه کرد: شما در مقدمات همان چیزی که سازمان ملل منتشر کرده در و مقدمه‌ی شاخص‌های عدالت جنسیتی آمده می بینید که معاونت زنان رفته است به نیویورک و قول داده اند به سازمان ملل که ما می خواهیم اهداف توسعه پایدار را بومی کنیم ولی عمومی کردن آن وقتی بر مبنای برابری جنسیتی است یعنی فریب دادن زنان حالا اگر لازم شد راجع به این نیز صحبت می کنیم اما چون اصل موضوع مسئله برابری و عدالت جنسیتی نیست من از این عبور می کنم.این کارشناس مسائل خانواده اظهار داشت: تهیه برنامه اجازه نمی‌دهد دولت‌ها و مجلس ها بر اساس میل شخصی و سلیقه شخصی کار کنند، مجلس باید برنامه‌ای را در حوزه زنان و خانواده تهیه کند، نمی گویم نظارت بلکه این بالاتر از نظارت است و باید به تحقیق و تفحص برساند.ولی مراد گفت: نگرش ابزاری و جنسی به زن باید قطع بشود چون خلاف کرامت انسانی زن است هرکسی در هر شکلی هر دستگاهی به هر نحوی هر گفتار هر کلام هر عملکرد،  نگرش ابزاری جنسی به زن را ترویج و تشویق می کند باید جرم انگاری شود. چون اصلا خلاف راهبرد قرآن هست، خلاف قانون اساسی است.وی خاطرنشان کرد: دیگر اینکه زنان ما الان تحصیل کرده ، کارآمد شده اند، باید اشتغال متناسب با شرایط زنان تعریف شود نباید اشتغال مشابه اشتغال مردان باشد چون زن مادر می شود و این مادری کردن خودش یک شرایطی را برای زن ایجاد می کند. پس ایجاد شرایط و تسهیلات برای اشتغال زنان به نحوی که به مادری کردنشان و به جایگاه زن و مادری و همسری صدمه نخورد.وی با اشاره به اهمیت ایجاد شرایط ازدواج، گفت: ایجاد شرایط تسهیلات یعنی باید مسیری جلوی پای زنان گذاشته شود که زن در عین حال که می تواند هویت زنانگی خودش را حفظ کند بتواند فعالیت‌های اجتماعیش را تعریف کند، زندگی خانوادگیش را تعریف کند، ازدواجش را تعریف کند. ما اصلا در این مسیر حرکت نمی کنیم.وی یادآور شد: البته این ها همه خروجی آن برنامه است یعنی برنامه اگر تهیه بشود، مسئله توقف نگرش ابزاری و جنسی که در ادبیات ما به اسم حجاب و عفاف مطرح می شود حل بشود، ولی خیلی بالاتر از این ها است، مسئله اشتغال هم و مسئله ازدواج و خانواده گرم نیز حل خواهد شد. یعنی  مسئله رفع موانع و مشکلات از داشتن یک خانواده گرم و خانواده سالم و خانواده‌ای که فضای امن باشد که رشد شخصیت زن و مرد و فرزندان رو ایجاد کند این ها زیرمجموعه همان خروجی می باشد.** مسئولیت نخبگان حوزه زنان و خانواده چیست؟ولی مراد در ادامه با اشاره به تجربیات خود در همراهی نمایندگان مجلس، گفت: نماینده مجلس بدین معنا نیست که حتما تخصص او در مورد زنان یا حوزه مطالعاتی او در این حوزه بوده باشد، نه، یک فردی بوده که در صحنه سیاسی خوب توانسته نقش خود را ایفا کند، نامش در لیست قرار گرفته است و بعدهم که رای آورده است. شما می توانید به جهت نظری هم از لحاظ تعیین محورها و هم تعیین موضوع ها و هم در بحث قوانین مشخص کنید روی کدام محتوا کار کند.وی تاکید کرد: ببینید ما زمانی یک تشکل زنان بودیم به اسم جامعه­ی زینب، دبیر تشکل خانم مرحوم بهروزی بودند، دو موضوع را مطرح کردند و بیان داشتند ما بر روی این دو موضوع کار می کنیم.این کارشناس مسائل زنان و خانواده افزود: من تحقیقات پیرامون این موضوع را آخر فروردین سال ۸۶، انجام دادم. بروید در خبرها نگاه کنید،  اولی موضوع سهم الارث زن در مقام همسری، که تحقیق کردیم و برای آن ماده و واحد نوشتیم. مدیریت کردیم، فرستادیم مجلس و خلاصه مصوب شد. تا آن زمان سهم الارث زن در مقام همسری، هشت، یک از هوایی بود فقط، یعنی ابنیه و اشجار بود، بعد از چندسال قانون تغییر کرد.وی گفت: ما از بیرون مدیریت کردیم، یعنی تحقیقش را خودم انجام دادم، فرستادیم، مجلس، مدیریت شد و انجام شد. یکی از بخش‌های مدیریت کردن این بود که ما نامه را برای مقام معظم رهبری هم فرستادیم. آن سال ۱۶ تیر ماه، روز زن بود آقا در دیدارشان بیان داشتند، از نظر بنده هم زن از همه‌ی ماترک ارث می برد، نه فقط هوایی.ولی مراد تصریح کرد: بحث دوم موضوع دیه‌ زن و مرد که بیمه مساوی بپردازد. شما نگاه کنید این دو موضوع تغییر کرد. می خواهم بگویم که از بیرون، موضوع ، محور و مطلب را تعیین کنید، کمک کنید و برای مجلس ارسال کنید، این مسیری است که ما طی کرده ایم و جواب داده است.وی گفت: مثلا تا سال ۸۴ نام معاونت ریاست جمهوری مرکز مشارکت زنان بود، بنده خودم برای کل کشور تحقیقی را انجام دادم و برنامه ای نوشتم که بشود معاونت زنان و خانواده ریاست جمهوری تا آن سال در همه کشور نام آن، مرکز امور زنان بود، دفتر علوم تحقیقات قم، حوزه علمیه، مراکز مطالعاتی، دانشگاهی، پژوهشی، دولت، صداوسیما و سازمان ها، همه از آن زمان تغییر کرد و در حال حاضر در همه کشور عنوان زنان و خانواده را به خود اختصاص داده است. به همین منظور اظهار خوشحالی و خوشبختی می کنم از اینکه این جمع شکل گرفته است.ولی مراد ادامه داد: این فرآیند که جمعی باهم تفاهم و اتفاق نظر کنند، بتوانند بنویسند و در نوشته، غلط‌های خود را بگیرند. و سپس آن را تداوم بخشند و برایش جلسه بگذارند، این‌ها همه به فال نیک گرفته می‌شود و جریان درستی است. نهادهای مدنی، نخبگان فکری، دانشگاهیان، حوزویان، تشکل‌های مدنی، احزاب، سمن‌ها باید دست به دست هم بدهند و شبکه شوند. آن چیز که انقلاب را تا به امروز حفظ کرده، بدنه‌ی اجتماعی است.وی گفت: ما اگر خودمان برای خودمان حرف بزنیم، و بعد خودمان حرف‌های خودمان را بشنویم و بلندگوهایمان، رو به سمت خودمان باشد. این بدنه‌ اجتماعی را تقویت نمی کند. بدنه‌ اجتماعی همان است که گوید به دیدار مردم فلان منطقه رفتیم و از نزدیک با ایشان صحبت کردیم، اگر کار نظارتی کنند می‌تواند حلقه‌ی اتصال باشد. یعنی هم برای مسئولین هم برای مردم موثر است.* لزوم حمایت از درمان ناباروریقائم پناهیان در پایان این نشست گفت: متاسفانه مجلس و معاونت زنان ریاست‌جمهوری، به اسناد بالادستی، به توصیه‌هایی که از طرف مقام معظم رهبری می شود، توجهی نمی کنند، چه بسا تعارضاتی هم دیده می شود.وی گفت: ما انتظاری که از مجلس به خصوص از عوامل اجرایی داریم، بحث رفع موانع ازدواج و بحث اختصاص تسهیلات مناسب برای مادران است، تحکیم بنیان خانواده و پایداری خانواده، در بستر قانون های اجرایی تلاش بشود برای پویایی، بالندگی و جوانی جمعیت. در بستر برنامه‌های فرهنگی مختلف که اجرا می شود، ما مشوق های شایسته ای قراردهیم، که آن ارزش مادری و پدری را در جامعه نهادینه کند، نه اینکه به عنوان یک نقطه منفی در جامعه شناخته شود.این فعال دانشجویی یادآور شد: همینکه فرد، مادر یا پدر باشد خودش یک مزیت محسوب شود یک امتیاز مثبت در استخدام و مزایای شغلی باشد. به نمایندگی از شورای هماهنگی خواهران بسیج دانشجویی ناحیه تهران می خواهیم که وزارت بهداشت در بحث سلامت باروری و فرزندآوری اهتمام ورزد و منابع مالی لازم را شناسایی کند و بتواند از درمان ناباروری حمایت کند و در نهایت بعد ازاینکه این مسائل را اهم و مهم کرد، با اولویت بندی‌ قوانین را اصلاح کند با توجه به شاخص‌هایی که مقام معظم رهبری به ما می‌دهند.مسئول بسیج دانشجویی دانشگاه الزهرا نیز در پایان افزود: من نیز به عنوان نماینده شورای هماهنگی خواهران و مسئول بسیج دانشجویی دانشگاه الزهرا از این مجلس و مسئولان مربوطه خواستار پاسخگویی، دقت و حسن انجام وظیفه هستم.انتهای پیام/"
به گزارش خبرنگار حوزه دولت خبرگزاری فارس، جلسه ستاد هماهنگی اقتصادی دولت به ریاست حجت الاسلام حسن روحانی رئیس جمهور صبح امروز برگزار شد.در این جلسه، اسحاق جهانگیری معاون اول رئیس جمهور، محمود واعظی رئیس دفتر رئیس جمهور، محمد نهاوندیان معاون اقتصادی رئیس، معدن و تجارت، بیژن زنگنه وزیر نفت، فرهاد دژپسند وزیر اقتصادی و داریی، محمد نهاوندیان معاون اقتصادی رئیس جمهور و محمد باقر نوبخت رئیس سازمان برنامه و بودجه حضور داشتند.انتهای پیام/
به گزارش خبرگزاری فارس، محمدباقر قالیباف رییس مجلس شورای اسلامی با صدور پیامی درگذشت مادر شهیدان حسن، علی و محمد اعتمادی عیدگاهی را تسلیت گفت.متن پیام تسلیت محمدباقر قالیباف به شرح زیر است:«بسم الله الرحمن الرحیم انا لله و انا الیه راجعوندرگذشت بانوی صبور حاجیه خانم زهرا توتونچی  مادر شهیدان والامقام حسن، علی و محمد اعتمادی عیدگاهی  موجب تالم و تاثر شد. این مادر فداکار و مؤمنه تجلی  صبر و استقامت و بندگی خالصانه خدا بودند که با تقدیم فرزندان دلاور خود در راه  انقلاب و سربلندی نظام ، همواره در یاد و خاطره مردم قدرشناس کشورمان باقی  خواهند ماند.اینجانب ضمن عرض تسلیت به مردم شریف استان خراسان رضوی، خانواده مکرم و وابستگان محترم، از درگاه خداوند متعال برای آن فقیده سعیده ، رحمت واسعه الهی و همجواری با فرزندان شهیدش و برای بازماندگان صبر و اجر طلب می کنم.محمدباقر قالیباف رییس مجلس شورای اسلامی»انتهای پیام/
به گزارش خبرگزاری فارس، به نقل از پایگاه اطلاع رسانی هیات دولت، با توجه به نقش سازمان ملی استاندارد در حوزه انرژی، درخواست عضویت این سازمان در شورای عالی انرژی برای سیر مراحل بررسی و تصویب به کمیسیون امور اجتماعی و دولت الکترونیک هیئت دولت ارائه شده است.سازمان ملی استاندارد ایران از جمله متولیان امر اجرای انرژی در کشور به شمار می رود که برخی از مفاد قانون اصلاح الگوی مصرف توسط این سازمان نظارت و اجرا می شود. در همین راستا نیز در سال ۱۳۹۱ دفتری با عنوان دفتر نظارت بر اجرای استاندارد معیارهای مصرف انرژی و محیط زیست تأسیس شد.در حال حاضر ۵۰ استاندارد تعیین معیار مصرف انرژی و دستورالعمل برچسب انرژی تجهیزات انرژی بر مانند انواع یخچال و فریزر، کولر، بخاری گازسوز، موتورسیکلت، اتومبیل سواری و ... تدوین شده و تولیدکنندگان اینگونه کالاها برای آگاه نمودن خریداران از وضعیت مصرف انرژی، ملزم به نصب برچسب انرژی بر روی کالای خود هستند.هم چنین، در حوزه های فرآیندهای انرژی بر نظیر تولید سیمان، آهک، فرآورده های لبنی، پالایشگاه ها و نیروگاه ها و ... ۳۹ استاندارد تدوین شده که توسط سازمان استاندارد با همکاری شرکت های بازرسی اجرا می شود و معیاری برای اخذ جریمه یا تشویق واحدهای تولیدی توسط وزارت خانه نفت و نیرو قلمداد می شود.در حال حاضر با توجه به موارد فوق و نقش سازمان ملی استاندارد در حوزه انرژی و  نظر به اینکه شورای عالی انرژی به استناد قانون اصلاح مواد (۲) و (۴) قانون برنامه سوم توسعه اقتصادی و مصوبه مجلس ششم شورای اسلامی تشکیل شده، این سازمان درخواست عضویت خود در شورای عالی انرژی را جهت سیر مراحل تصمیم گیری به هیئت دولت ارائه نموده است.انتهای پیام/
به گزارش خبرنگار پارلمانی خبرگزاری فارس، جعفر قادری نماینده مردم شیراز در مجلس امروز (یکشنبه 29 تیر 99) طی تذکری در موافقت با طرح دو فوریتی توزیع قیر رایگان اظهار داشت: تمام فعالیت‌های عمرانی که به نوعی به قیر وابسته است از جمله بهسازی روستاها و جاده‌های روستایی و آسفالت محوطه‌های مدارس اکنون معطل تأمین قیر است.وی افزود: مجلس در طول سال‌های مختلف این اجازه را داده و قیر را تأمین کرده است اما اکنون در سال جاری این امکان فراهم نشده است و بسیاری از بهسازی‌ها و زیرسازی‌هایی که انجام شده است اگر به موقع قیر آنان تأمین نشود در بارندگی‌ها و حوادث طبیعی از بین می‌رود بنابراین نیاز است موضوع سریع‌تری تعیین تکلیف شود.وی با بیان اینکه مردم می‌گویند اگر تحریم هستیم و نمی‌توانیم  ارز مملکت را تهیه کنیم ماده اولیه قیر در داخل کشور موجود است، گفت: وقتی این امکان در داخل کشور وجود دارد دولت باید این امکانات را فراهم کند حداقل بخشی از مشکلات مردم به ویژه در مناطق محروم، روستاها و شهرهای کوچک را حل کرد.نماینده مردم شیراز تأکید کرد: استدلال شد که هنوز چند ماهی از تصویب بودجه نگذشته است بله درست است امسال حالت استثنایی داریم و مجلس ورود پیدا نکرد و در یک شرایط استثنایی بودجه مصوب شد و نظرات و دیدگاه نمایندگان و کلیت مجلس لحاظ نشد و اگر لحاظ می‌شد قطعا این مورد هم مثل سال‌های گذشته حل می‌شد.وی با بیان اینکه دوستان بر روی عدد قیر قابل تأمین بحث داشتند گفت: این عدد در جزئیات قابل بحث است و می‌تواند با همفکری و همکاری دولت عدد را کم و زیاد کرد و این مشکل به وجود نمی‌آورد.نماینده مردم شیراز خاطرنشان کرد: در این شرایط اگر ما این مصوبه را تصویب کنیم پیام خوبی به جامعه خواهیم داد.به عبارتی به مردم گفته‌ایم که مجلس به فکر مناطق محروم،‌روستاها و مناطق دور افتاده است و می‌تواند آثار و پیامدهای خوبی داشته باشد.وی با بیان اینکه برخی می‌گویند اگر این موضوع دغدغه دولت است پس چرا دولت لایحه نمی‌آورد،‌گفت: بیشتر از دولت نمایندگان مجلس با مردم در ارتباط هستند و هر روز به حوزه انتخابیه سر می‌زنیم و پیام‌ها و تماس‌های مردمی را داریم بنابر این طبیعی است که باید دغدغه بیشتری در این زمینه داشته باشیم.وی در مورد موضوع مالچ‌پاشی گفت:‌مالچ‌پاشی موضوع بحث نیست و سه محور راه‌های روستایی بهسازی راه‌های روستاها و حیاط مدارس مطرح است برخی از نمایندگان می‌گویند مشکل مملکت قیر نیست و فکری برای قیف آن نیز صورت دهید و من می‌گویم دوستان به دو فوریت این رأی حل بدهند که مشکل  حل شود و می‌توان در مورد قیف آن فکری کرد.انتهای پیام/
به گزارش خبرنگار پارلمانی خبرگزاری فارس، نمایندگان مجلس شورای اسلامی در نشست علنی امروز (یکشنبه) پارلمان در جریان بررسی دو فوریت طرح الحاق یک بند به تبصره 1 قانون بودجه سال 1399 کل کشور، با 218 رأی موافق، 15 رأی مخالف و 3 رأی ممتنع از مجموع 246 نماینده حاضر در جلسه با بررسی دوفوریت این طرح موافقت کردند.طبق گفته موافقان این طرح، در طرح مذکور دو میلیون قیر رایگان در نظر گرفته شده است که از محل خوراک تأمینی به پالایشگاه‌ها تهیه می‌شود. از آنجایی که مبلغ قیر از تنی 400 هزار تومان به 4 تا 5 میلیون تومان افزایش یافته است در جزئیات مبلغی برای قیر رایگان در نظر گرفته نشده چرا که ممکن بود افرادی از این موضوع سوء استفاده کنند و قیمت قیر را افزایش دهند.در ادامه محمدباقر قالیباف پس از رأی موافق صحن علنی مجلس با دو فوریت طرح الحاق یک بند به تبصره 1 قانون بودجه سال 1399 کل کشور عنوان کرد که از کمیسیون برنامه و بودجه انتظار می‌رود این موضوع را با مشورت کمیسیون‌های فرعی از جمله عمران و امور داخلی و شوراها بررسی کند و با انجام کار دقیق و کارشناسی موضوع را به صحن ارجاع دهد.وی افزود: در عین اینکه تأمین قیر رایگان ضروری و اجتناب‌ناپذیر است اما در اجرای آن شاهد آسیب‌هایی بوده‌ایم، در کمیسیون ضمن پرداختن به مزایای طرح قیر رایگان برای حل مشکلات روستایی و شهری از میزان مشکلات حاشیه‌ای آن کاسته شود.انتهای پیام/انتهای پیام/
به گزارش خبرنگار پارلمانی خبرگزاری فارس، نمایندگان مجلس شورای اسلامی در نشست علنی امروز (یکشنبه) پارلمان، سید محمد پاکمهر نماینده مردم بجنورد در مجلس یازدهم را با ۱۴۲ رای از ۱۸۲ رای اخذ شده به عنوان ناظر مجلس در شورای عالی نظام پرستاری انتخاب کردند.انتهای پیام/
به گزارش خبرنگار پارلمانی خبرگزاری فارس، نمایندگان مجلس شورای اسلامی در نشست علنی امروز (یکشنبه) پارلمان، امانقلیچ شادمهر را با 146 رأی موافق را به عنوان عضو ناظر در شورای سیاستگذاری و برنامه ریزی نظارت مرکزی انتخاب کردند.انتهای پیام/
به گزارش خبرنگار پارلمانی خبرگزاری فارس، نمایندگان مجلس امروز (یکشنبه 29 تیرماه) ناظران مجلس در هیأت امنای صرفه جویی ارزی در معالجه بیماران را انتخاب کردند.بر پایه این خبر، رجب رحمانی با 170 رای و محسن فتحی با 105 رای از 203 آرای ماخوذه به عنوان ناظران مجلس در این شورا انتخاب شدند.انتهای پیام/
به گزارش خبرنگار پارلمانی خبرگزاری فارس، محسن زنگنه نماینده مردم تربت حیدریه در مجلس امروز (یکشنبه 29 تیر) در جریان بررسی تقاضای یکی از نمایندگان مجلس در مورد تشکیل کمیسیون ویژه جهش تولید و نظارت بر اصل 44 قانون اساسی اظهار داشت: بسیاری از نمایندگان مجلس امروز تذکر و تأکید دارند که مجلس باید در ماجرای وضعیت قانونی خود یکسری اقداماتی صورت دهد؛ بنابراین یکی از اقدامات مثبت راه‌اندازی و ایجاد همین کمیسیون جهش تولید و اصل 44 قانون اساسی است.وی افزود: ممکن است برخی از نمایندگان تأکید داشته باشند که کمیسیون جهش تولید با برخی از صنایع کشاورزی و اقتصاد تداخل داشته باشد ولی اینگونه نیست. در تمام مجالس دنیا این رویه وجود دارد که وقتی مسئله‌ای مورد تأکید نظام قرار می‌گیرد معمولا در آن مجلس یک کارگروه یا کمیسیون ویژه‌ای پیگیری آن مسئله را دنبال می‌کند.به گزارش فارس، قالیباف در جریان تذکر زنگنه اظهار داشت: آقای زنگنه لطفا وارد محتوا نشوید.زنگنه تأکید کرد: آقای قالیباف تذکر بنده این است که دوستان وقتی تذکر می‌گیرند نسبت به کم‌کاری مجلس در زمینه معیشت مردم تذکر می‌دهند و این از تریبون اصلی پخش می‌شود، بنابراین اگر بخواهیم در جهت تولید و معیشت مردم کار کنیم باید از مجرای قانونی مجلس وارد شویم و یکی از این مجاری هم کمیسیون ویژه تولید است که در مجالس هشتم، نهم و دهم از کمیسیون‌های بسیار موفق بوده است و بنده از همه نمایندگان عزیز می‌خواهم در جهت همین دغدغه‌هایی که دارند به این کمیسیون رأی بدهند.انتهای پیام/
به گزارش خبرگزاری فارس، حجت الاسلام حسن روحانی رئیس جمهور در پیامی با تبریک فرا رسیدن چهل و یکمین سالروز پیروزی انقلاب ساندنیستی مردم قهرمان نیکاراگوئه، تأکید کرد که جمهوری اسلامی ایران خواهان گسترش روابط با جمهوری نیکاراگوئه و تحقق منافع مردم دو کشور دوست و برادر است.متن پیام تبریک روحانی به این شرح است:بسم‌الله الرحمن الرحیمجناب آقای خوزه دانیل اورتگا ساآودرارئیس جمهوری نیکاراگوافرا رسیدن چهل و یکمین سالروز پیروزی انقلاب ساندنیستی مردم قهرمان نیکاراگوئه را به جناب‌عالی و مردم کشورتان صمیمانه تبریک می‌گویم.ضمن تأکید بر علاقه وافر جمهوری اسلامی ایران بر گسترش روابط با جمهوری نیکاراگوئه و تحقق منافع مردم دو کشور دوست و برادر، امیدوارم همچنان شاهد تقویت همکاری‌های دوجانبه در سایه مساعی مشترک باشیم.از خداوند متعال، سلامتی و موفقیت آن‌جناب و بهروزی مردم جمهوری نیکاراگوئه را مسألت دارم.انتهای پیام/
به گزارش خبرنگار پارلمانی خبرگزاری فارس، محمدحسین فرهنگی نماینده مردم تبریز در مجلس شورای اسلامی امروز (یکشنبه 29 تیر) و در موافقت با طرح دوفوریتی تامین قیر رایگان ، ‌اظهار داشت:باید فرصت مناسبی برای استفاده از قیر رایگان در ایام باقیمانده سال در پروژه‌های عمرانی وجود داشته باشد. این در حالی است که در سال‌های 96، 97 و 98 میزان قیر رایگان توزیعی بین دستگاه‌های دولتی 4 میلیون تن بوده است اما در فوریت طرح مذکور از نمایندگان می‌خواهیم که چون اعتبار و بودجه‌های عمرانی کافی نیست و این امکان در کشور وجود دارد که زمان برای فعالیت‌های عمرانی در مدت زمان باقیمانده محدود است با این طرح دوفوریتی موافقت کنند.وی با بیان اینکه در صادرات نفت خام موانعی وجود دارد ضمن اینکه خوراک لازم برای تهیه قیر هم در کشورمان وجود دارد، گفت: می‌توان با تامین خوراک دو تا 4 میلیون تن قیر را برای پروژه‌های عمرانی در نظر گرفت و این پروژه‌ها را از حالت رکود خارج کرده و به سمت ترمیم و بهسازی جاده‌های اصلی، راه‌های روستایی، پروژه‌های بنیاد مسکن و طرح‌های هادی روستایی، مدارس،محوطه‌ها و سقف بام‌های آنها اقدام کنیم.سخنگوی هیأت رئیسه مجلس خاطرنشان کرد:شرایط کرونایی کشور و امکان طرح مسئله در صحن علنی پیش از این میسر نشده بود و به همین دلیل صورت مسئله تامین قیر رایگان در بودجه سال جاری حذف شد ولی باید از فعالیت‌های عمرانی حمایت جدی کنیم.فرهنگی گفت: امروز شهرداری‌ها، دهداری‌ها، وزارت راه وشهرسازی، بنیاد مسکن و نوسازی مدارس منتظر قیر رایگان هستند و نباید منافع قیر رایگان فقط به چند کشور معین برسد بلکه باید این منفعت شامل حال عموم جامعه شود.انتهای پیام/
رحمت‌اله نوروزی رئیس مجمع نمایندگان استان گلستان در مجلس شورای اسلامی در گفت‌وگو با خبرنگار پارلمانی خبرگزاری فارس، عقد قراردادهای دو و چند جانبه را به‌عنوان یکی از ابزارهای تحکیم قدرت ملی تامین منافع ملی و افزایش امنیت ملی برای کشورها برشمرد و گفت: جمهوری اسلامی ایران به عنوان قدرت منطقه‌ای و بازیگر موثر در عرصه نظام بین‌الملل از این قاعده مستثنا نیست و تاکنون در چارچوب تشریک مساعی با کشورهای دیگر تلاش کرده روابط متوازنی را با قدرت های مختلف اقتصادی سیاسی و نظامی در جهان همانند چین، اتحادیه اروپا، ژاپن، هند، کشورهای همسایه و غیره برقرار کند.وی امضای سند همکاری‌های جامع ۲۵ ساله ایران و چین را در نوع خود قراردادی عادی و مطابق با عرف بین‌الملل توصیف کرد و افزود: از حدود ۱۰ سال پیش که سیاست خارجی جمهوری اسلامی ایران سیاست نگاه به شرق را به عنوان یک اصل محوری خود مطرح کرد، انتظار همکاری تنگاتنگ و پیوسته‌تر و عمیق‌تر ایران با کشورهای این منطقه می‌رفت؛ تا آن که این موضوع با سفر آقای شی جین پینگ رئیس جمهور چین به تهران در ژانویه ۲۰۱۶ شکل جدی تری به خود گرفت.عضو کمیسیون کشاورزی مجلس، جمهوری اسلامی ایران را دارای ظرفیت‌های اقتصادی زیادی در حوزه‌های انرژی و منابع زیرزمینی، کشاورزی، گردشگری و اقتصاد دانش‌بنیان دانست و تاکید کرد: طبیعی است که جمهوری اسلامی ایران برای شتاب‌بخشی به روند رشد و توسعه خود در این حوزه‌ها از ظرفیت‌ها و تجارب بین المللی بهره بگیرد.نوروزی به جایگاه دوم جمهوری خلق چین در اقتصاد جهان اشاره کرد و افزود: چین با رشد اقتصادی متوسط بالای ۶ درصد و همچنین سیاست‌های مستقلانه‌ای که در قبال جمهوری اسلامی ایران طی سال‌های اخیر در پیش گرفته است، می تواند شریک و در گام‌های بعدی متحد راهبردی خوبی برای کشورمان به شمار برود.وی از نیاز مبرم چین به ذخایر و منابع انرژی برای حفظ و افزایش سرعت رشد اقتصادی خود، به‌عنوان عاملی حیاتی برای رقابت با ایالات متحده یاد کرد و اظهار داشت: رویکردهای مستقلانه جمهوری اسلامی ایران از سوی دیگر موجب شده است تا پکن همواره از ایران به عنوان یک شریک تجاری قابل اتکا یاد کند و اقتصاد مبتنی بر مواد خام ایران و اقتصاد مبتنی بر فراوری و تولید محصولات صنعتی با فناوری بالا در چین نیز موجب شده این دو اقتصاد مکمل یکدیگر باشند و هر دو کشور برای یکدیگر جایگاه ویژه‌ای قائل هستند.نماینده مردم علی‌آباد کتول در مجلس با اشاره به تداوم روند نزدیکی مواضع سیاسی ایران و چین به یکدیگر در بیشتر مواقع و حمایت‌های شدید دو کشور در برهه‌های مختلف از مواضع یکدیگر تصریح کرد: در سایه چنین گرانش سیاسی بین دو کشور، حرکت در مسیر یک همکاری جامع و طولانی‌مدت نه تنها غیرطبیعی به نظر نمی‌رسد بلکه ضروری نیز ارزیابی می‌شود.نوروزی اظهار داشت: پیش‌بینی من این است که جمهوری اسلامی ایران در سایه چنین تفاهمی بتواند در بخش‌هایی همانند توسعه صنایع، مدل نوسازی، خطوط تولید کارخانجات راهبردی، آموزش نیروی انسانی، جذب گردشگر چینی، جذب منابع و سرمایه‌گذاری چینی‌ها در کشور و بهره‌مندی از مزیت‌های فناورانه چین در کشور به ویژه در حوزه های صنایع مخابراتی به عنوان صنایع مادر، منتفع شود.این نماینده مجلس شورای اسلامی تاکید کرد: پیش‌نویس سند به‌گونه‌ای تنظیم شده که تلاش شده در آن تمامی فصل‌های موجود همکاری قید شود و تقریباً موضوعی از قلم نیفتاده است. هر چند در ادامه و در فرآیند عملیاتی شدن این سند باید دقت مضاعفی از سوی سیاست‌گذاران کشور مطلوب شود تا بتوانیم حداکثر منافع ملی خودمان را از این حیث تامین کنیم.وی چنین قراردادی را کمک ویژه‌ای به تحکیم مواضع جمهوری اسلامی ایران در عرصه‌های منطقه‌ای و بین المللی، ارتقاء توان چانه زنی کشور در مذاکرات سیاسی اقتصادی و حتی ورزشی، افزایش میزان امنیت سرمایه گذاری در کشور با حضور قدرت دوم اقتصادی جهان و ... برشمرد و درخواست کره جنوبی برای مذاکره درباره داراییهای بلوکه شده ایران در این کشور، به صرافت افتادن اتحادیه اروپا برای فعال سازی دوباره سامانه اینستکس و ... را نیز در همین چارچوب ارزیابی کرد.رئیس مجمع نمایندگاه استان گلستان در مجلس، مهم‌ترین عایدی چنین قراردادی را پیام جدی آن مبنی بر عدم انزوای جمهوری اسلامی ایران دانست و گفت: در حالی که غرب تلاش می‌کرد با تحریم‌های مضاعف از توان ملی جمهوری اسلامی ایران به ویژه در حوزه اقتصاد بکاهد، چنین قراردادی می‌تواند تمامی نقشه‌های آنها را نقش بر آب کند و فصل جدیدی از روابط اقتصادی، اجتماعی، سیاسی، فرهنگی، فناوری و ورزشی را با قدرت دوم اقتصادی جهان که دستیابی آن به سکوی اول در دست‌کم ۲۰ سال آینده کاملا محتمل به نظر می رسد، رقم بزند و شاید به همین دلیل است که عده‌ای به ویژه غربگرایان در داخل کشور و محافل معاند در کشورهای دیگر به شدت از این قرارداد انتقاد کنند.نوروزی ادامه داد: جالب است که بدانیم بیشترین انتقادها ناظر بر دیدگاه‌های کلی مبنی بر وابستگی ایران به چین مطرح می‌شود و در هیچ کدام از آن‌ها اشاره به بند دقیقی از متن این پیش نویس  که نافی منافع ملی ایران باشد، نشده است.وی به هزینه‌های هنگفتی که غرب برای پروژه انزوای ایران چه به شکل مستقیم و چه از طریق برخی دست‌نشانده‌های خود در منطقه صرف کرده، اشاره کرد و گفت: این هزینه‌ها اینک در سایه یک قرارداد جامع ۲۵ ساله در آستانه هدر رفتن است و طبیعی است که ماشین تبلیغاتی غرب در این زمینه فعال شود تا با استفاده از برخی ابزارهای پنهان و آشکار از اهمیت این سند و عواید درازمدت آن برای کشور در چشم مخاطب ایرانی بکاهد.این نماینده مجلس تاکید کرد: با عقد این قرارداد پیش بینی می شود بسیاری از ظرفیت های معلق روابط اقتصادی با کشورهای مختلف از جمله کشورهای منطقه دوباره فعال شده و باب مذاکرات در موضوعاتی که تاکنون بسته مانده، گشوده شود.انتهای پیام/
به گزارش خبرنگار پارلمانی خبرگزاری فارس، جعفر قادری نماینده مردم شیراز در مجلس شورای اسلامی امروز (یکشنبه 29 تیر) در جلسه علنی و درباره تشکیل کمیسیون ویژه جهش تولید و نظارت بر اصل 44 قانون اساسی اظهار داشت: ‌مسائل و مشکلات اقتصادی کشور به گونه‌ای است که در هر محفلی موضوعات و مشکلات اقتصادی مطرح می‌شود که البته این معضلات برای هر سه قوه مشکلاتی را ایجاد کرده است.وی افزود: بعد از آنکه مقام معظم رهبری نام سال جاری را به نام سال جهش تولید نامیدند بایستی مجلس واکنشی از خود نشان دهد و از تولید حمایت کند.نماینده مردم شیراز گفت: اگر مشکل ارزی، اشتغال، معضلات اجتماعی و عدم توجه به تولید داخل وجود دارد به عدم فضای کسب و کار مناسب و بی‌توجهی به عدم تولید داخل بازمی‌گردد.قادری گفت: اگر به تولید داخلی توجه می‌شد و اتکا به درآمدهای نفتی نداشتیم و تک محصولی نبودیم و بودجه وابستگی به درآمدهای نفتی نداشت و ضعیت‌مان متفاوت بود.وی افزود:‌دولت برای رفع کسری بودجه نقدینگی ایجاد کرده که همین کار منجر به کاهش ارزش پول کشورمان شده است.نماینده مردم شیراز تاکید کرد:در مجالس هشتم و نهم و دهم برای پر کردن خلا‌های قانونی کمیسیون ویژه تولید تشکیل شده بود. لذا نیاز است در کنار کمیسیون‌های اصلی و تخصصی مجلس کمیسیون ویژه جهش تولید ملی و نظارت بر اصل 44 بکوشیم نظارت‌ها را افزایش داده و در کنار سایر کمیسیون‌ها مشکلات را حل کنیم.قادری خاطرنشان کرد:کمیسیون ویژه تولید در مجالس قبلی توانسته بود قانون اجرای اصل 44، قانون بهبود مستمر فضای کسب و کار، قانون حداکثر ساخت داخل و قانون رفع موانع تولید را مصوب کند که این کار نتیجه تلاش‌های آنها بوده است.وی گفت: کمیسیون جهش تولید نه تنها مزاحمتی برای دیگر کمیسیون‌ها ندارد بلکه می‌تواند در فضای قانونگذاری و نظارتی و حمایت از طرح‌ها و لوایح نقش ویژه‌ای ایفا کند.نماینده مردم شیراز خاطرنشان کرد: مشکلات امروز ناشی از تحریم‌ها، کرونا و سوء‌مدیریت‌ها است که باید همه کمیسیون‌ها دست به دست هم بدهند.قادری از نمایندگان مجلس خواست اجازه دهند کمیسیون ویژه جهش تولید بر اساس علاقه و اشتیاق تعدادی از نمایندگان برای حل مشکلات کشور شکل بگیرد.وی خاطرنشان کرد: رتبه 197 ایران در جذب سرمایه‌گذاری خارجی مناسب نیست در حالی که ما روزگاری رتبه 151 را داشتیم و حتی به 117 هم رسیده بودیم.انتهای پیام/
به گزارش خبرنگار پارلمانی خبرگزاری فارس، اعضای کمیسیون اصل 90 مجلس یازدهم مشخص شدند.بر این اساس 20 نفر از نمایندگان مجلس به عضویت در کمیسیون اصل 90 مجلس شورای اسلامی درآمدند.اسامی اعضای کمیسیون اصل 90 مجلس یازدهم به شرح زیر است:1-علی آذری2-محمدرضا احمدی3- احسان ارکانی4- سیدسلمان ذاکر5- ابراهیم رضایی6- منصورعلی زارعی7- منصور شکراللهی8- مصطفی طاهری9- سمیه محمودی10- حسین میرزایی11- سیدجلیل میرمحمدی12- روح‌الله نجابت13- الهام آزاد14- مصطفی آقامیرسلیم15- نصرالله پژمان‌فر16- علی خضریان17- علیرضا زاکانی18- حسن شجاعی19- سیدنظام‌الدین موسوی20 - سیدمحمود نبویانانتهای پیام/
به گزارش خبرنگار پارلمانی خبرگزاری فارس، احمد امیرآبادی فراهانی عضو هیأت رئیسه مجلس در جلسه علنی امروز (یکشنبه 29 تیر) مجلس شورای اسلامی اسامی کاندیداهای عضویت ناظر در شورای عالی نظام پرستاری که از سوی کمیسیون بهداشت به هیأت رئیسه اعلام شده بود را قرائت کرد.مسعود پزشکیان و سیدمحمد پاک‌مهر، کاندیداهای عضویت ناظر در شورای عالی نظام پرستاری هستند.عضو هیأت رئیسه مجلس پس از قرائت این اسامی اعلام کرد که پزشکیان انصراف داده است.انتهای پیام/
به گزارش خبرنگار پارلمانی خبرگزاری فارس، حجت‌الاسلام علیرضا سلیمی در نشست علنی امروز (یکشنبه) پارلمان با استناد به اصول (133) و (134) قانون اساسی اظهار داشت: شاهد وضعیت بازار هستیم، قیمت خودرو و لوازم خانگی به طور عجیبی افزایش پیدا کرده است، در این شرایط وزارت صنعت، معدن و تجارت با سرپرست اداره می‌شود.وی افزود: انتظار می‌رود رئیس جمهور، وزیری برای وزارت صمت معرفی کند، در این آشفته بازار وزارت با سرپرست اداره می‌شود، آیا شرایط کشور عالی است که همچنان وزارت صمت با سرپرست اداره شود، اگر قرار است آقای مدرس خیابانی به عنوان وزیر معرفی شود هر چه زودتر مجلس اعلام کند و اگر نظر دیگری دارند آن را اطلاع دهند.وی تأکید کرد: در حال حاضر بازار مسئول ندارد و بر اساس قانون وزیر صنعت، معدن و تجارت ناظر بر بازار است، در این شرایط سرپرست انگیزه‌ای برای نظارت بر بازار ندارد.عضو هیأت رئیسه مجلس شورای اسلامی با اشاره به اصل (134) قانون اساسی که به اختلاف نظر دستگاه‌ها اشاره دارد، گفت: در شرایطی که وزارت بهداشت و درمان تعداد مبتلایان به کرونا را سیصد هزار نفر اعلام می‌کند، رئیس جمهور آمار 25میلیون را مطرح می‌کند، مگر آقایان در هیأت دولت یکدیگر را نمی‌بینند و مشورت نمی‌کنند، چرا آمارشان این میزان اختلاف دارد، آیا در سایر آمارها نیز چنین اختلافی وجود دارد.سلیمی با بیان اینکه بین آمار سیصد هزار نفر تا 25 میلیون نفر اختلاف زیادی وجود دارد، اظهار داشت: چرا آقایان با هم مشورت نمی‌کنند و یک آمار رسمی نمی‌دهند، الان کدام رسمی، کدام غیررسمی ، کدام صحیح و کدام ناصحیح است؟ انتظار می‌رود رئیس مجلس به آقایان برای اعلام آمار هماهنگ تذکر دهد.در ادامه، محمدباقر قالیباف در پاسخ به اخطار نماینده مردم محلات خطاب به معاون پارلمانی ریاست جمهوری گفت: درست است که در چارچوب قانون همچنان می‌توان وزارت صمت را با سرپرست اداره کرد اما از آنجایی که بیشترین حوزه اقتصادی کشور به این وزارتخانه برمی‌گردد، انتظار می‌رود هر چه زودتر برای وزارت صنعت، معدن و تجارت وزیری معرفی شود.رئیس مجلس شورای اسلامی تأکید کرد: هر چند از لحاظ زمانی و قانونی، اداره وزارتخانه با سرپرست ممکن است اما با توجه به شرایط اقتصادی کشور حتی یک روز دیرتر معرفی کردن وزیر تبعات زیادی به همراه خواهد داشت. مجلس توقع دارد رئیس جمهور هر چه زودتر وزیر صنعت، معدن و تجارت را معرفی کند.انتهای پیام/
به گزارش خبرنگار پارلمانی خبرگزاری فارس، نمایندگان خانه ملت امروز (یکشنبه 29 تیر) تقاضای عده ای از نمایندگان مجلس درمورد تشکیل کمیسیون ویژه جهش تولید و نظارت بر اجرای اصل 44 قانون اساسی را بررسی کردند.وکلای ملت در نهایت با تشکیل کمیسیون ویژه جهش تولید در مجلس شورای اسلامی موافقت کردند.انتهای پیام/
احمد علیرضا بیگی نماینده مردم تبریز در مجلس شورای اسلامی در گفت‌وگو با خبرنگار پارلمانی خبرگزاری فارس گفت: نمایندگان با امضای نامه خطاب به رئیس قوه قضائیه، خواستار اجرای هر چه سریع‌تر قانون اعاده اموال نامشروع مسئولان شدند.وی افزود: این نامه هم‌اکنون در حال جمع‌آوری در صحن است و تاکنون به امضای حدود یکصد نفر از نمایندگان رسیده و امضاهای آن رو به افزایش است.متن نامه نمایندگان به شرح زیر است:حضرت آیت‌الله رئیسیریاست محترم قوه قضائیهسلام علیکمهمانگونه که استحضار دارید خباثت‌ها و کج‌روی‌ها و بی‌تدبیری‌های برخی از صاحب منصبان و عدم توجه آنها به نصایح و رهنمودهای مقام معظم رهبری باعث شده است ملت ایران سخت‌ترین فشارهای اقتصادی و معیشتی را تحمل کنند و کاهش بی‌سابقه ارزش پول ملی و گرانی فزاینده کالاها به ویژه اقلام ضروری و اساسی را شاهد باشند.آنچه در این فضای سخت و طاقت‌فرسا ملت را امیدوار و تحمل آنها را فزونی می‌بخشد تسریع و تشدید برخورد با مفسدان اقتصادی، اعاده اموال نامشروع آنها به کیسه ملت و پالایش مسئولان و کارکنان فاسد از درون نظام اسلامی است.هر چند محاکمه افراد فاسد و برخورد با مجرمان اقتصادی و پالایش برخی مفسدان سابقه‌دار از درون دستگاه قضایی روح امید فراوانی به جان ملت دمیده است، لیکن بدون تردید ایجاد انقلابی واقعی برای تحقق عدالت جز با اجرای صحیح قانون مربوط به اصل 49 قانون اساسی دست یافتنی نیست.قانون مربوط به اصل 49 قانون اساسی که به قانون اعاده اموال نامشروع مشهور شده است تنها قانونی است که حضرتعالی با کمک دادستان‌های مراکز استانها و قضات شریف می‌توانید ثروت‌های نامشروع و رانتی توسط مسئولان و مدیران و صاحب منصبان در قوای سه‌گانه و دستگاه‌های حکومتی و بستگان و مرتبطین آنها پس از پیروزی انقلاب اسلامی تحصیل شده است را با سازوکاری کاملاً روشن به مردم مستضعف برگردانید. این قانون تنها قانونی است که حضرتعالی می‌توانید با اجرای آن در این اقتصادی صدها هزار میلیارد تومان ثروت نامشروع و رانتی را از کیسه زالوصفتان قارونی بیرون و آن را به حساب مردم محروم واریز سازید و مرحمی بر زخم‌های عمیق شده از بی‌عدالتی.ما نمایندگان مجلس شورای اسلامی ضمن ابراز تشکر از زحمات و اقدامات انقلابی آن سرور گرامی از جنابعالی به جد تقاضا داریم اجرای قانون مذکور بیش از این معطل نمایند و بدون هیچ ملاحظه‌ای نسبت به عملیاتی کردن آن اقدام کنید و بدانید نمایندگان مجلس و همه ملت ایران پشتیبان حضرتعالی در برابر مفت‌خوران قانون‌صفت و غارتگران اموال ملت خواهند بود.انتهای پیام/
به گزارش خبرنگار تشکل‌های دانشگاهی خبرگزاری فارس، صالح اسکندری قائم مقام دبیرکل هیئت موسس دانشگاه آزاد در برنامه « گفت‌وگوی سیاسی» رادیو گفت‌وگوبا طرح این پرسش که انقلابی کیست و انقلابی گری چه مختصاتی دارد، گفت: آیا فردی انقلابی است که ضرورتا در یکی از انقلاب ها حضور فیزیکی داشته یا قدری فراتر است و باید نسل های دیگری را انقلابی کند که لزوما در آن مقطع تاریخی حضور نداشتند؟وی افزود: وقتی می‌گوییم یک نفر انقلابی است، آیا بدین معناست که ساختار ستیز و به تعبیری ساختار گریز است یا با نظم و انضباط زاویه دارد؟اسکندری تصریح کرد: برخی می‌گویند بعد از انقلاب اسلامی که نظام تشکیل شد، عده ای که مدافع نظام شدند محافظه کار و غیرانقلابی‌اند یا در برابر همه ساختارها موضع می‌گیرد؛ آیا یک انقلابی نمی تواند مدافع یک نظم و ساختار باشد. آیا انقلابی‌گری در ژنوم افراد است یا مقوله ای اکتسابی است، آیا یکسری افراد در انقلابی گری ژن برتر دارند؛ یعنی باید آقازاده باشی تا انقلابی باشی!وی با بیان اینکه انقلابی گری به طبقه ای خاص محدود نمی شود، افزود: انقلابی گری نمی تواند مولد یک طبقه ممتاز شود و یک اشرافیت جدید شکل گیرد که به مرور عامه مردم را کنار بزند و دایره ای محدود به دور خود ایجاد کند.اسکندری با بیان اینکه همه مردم پای این انقلاب ایستاده اند و خواستار آن هستند، گفت: انقلابی گری متعلق به یک طبقه ممتاز و متفاوت نیست بلکه در زمانی که دفاع مقدس پایان یافت و سرداران بعنوان افرادی در منسب ها حضور یافتند، در حقیقت فرصت ۸ ساله باعث شده بود افراد از طبقات مختلف بعنوان کارگزار و [خدمتکار مردم] در نظام حاضر شوند.این کارشناس مسائل سیاسی افزود: وقتی تعاریف رهبر را می نگریم و شاخص های حضرت امام(ره) ر در حوزه انقلابی بودن را بررسی می نماییم، می بینیم این دایره بسیار وسیع است و در بسیاری مواقع بدلیل تنگ نظری های افرادی سطح پایین حکومت، انقلابی بودن سایرین را نمی بینند.اسکندری با طرح موضوعی از نسل های چهارم و پنجم انقلاب اسلامی با طرح این مسئله که آیا به واقع شاخص استقلال خواهی یا اخلاق مداری و معنویت گرایی و عدالت طلبی و عقلانیت سالاری کمرنگ شده است؛ گفت: یک اتفاق عجیب و غریب در دهه ۹۰ داریم که بسیاری موضوعات را وارونه می سازد.وی ادامه داد: امروز جوانان ۱۹ تا ۲۰ ساله و متولدین دهه ۶۰ و ۷۰ مدافع حرم در سوریه هستند؛ فردی که بدین جا می رسد و برای دفاع از حرم در [حوزه تمدنی ایران بزرگ] حضور پیدا می کند، شاخص پایبندی به انقلاب اسلامی است.اسکندری در بخشی دیگر از این گفتگوی رادیویی با اشاره به رویش شاخص های انقلابی گری اظهار کرد: در مقوله جهاد علمی که حضرت آقا بعنوان یکی از شاخصه های اصلی بدان اشاره می کنند، در دهه پنجم انقلاب باید روی آن تمرکز کرد.انتهای پیام/
زهره سادات لاجوردی عضو کمیسیون فرهنگی مجلس شورای اسلامی در گفت‌وگو با خبرنگار پارلمانی خبرگزاری فارس اظهار داشت: بحث جمعیت از مباحثی است که بسیار مورد تاکید رهبر انقلاب بوده همچنین از مباحث حیاتی این روزهای کشور به حساب می‌آید در همین راستا عده‌ای از نمایندگان تصمیم گرفتند تا با تشکیل کمیسیون ویژه جمعیت و خانواده به این موضوع بپردازند.وی افزود: موضوع خانواده همچنین یکی از مباحث مهم کمیسیون فرهنگی مجلس است ما هم تلاش می‌کنیم تا اعضای این کمیسیون در کمیسیون ویژه خانواده هم حضور داشته باشند تا به صورت تخصصی و دقیق در کمیسیون ویژه به مسئله خانواده بپردازیم.عضو کمیسیون فرهنگی مجلس در خصوص جو حاکم بر پارلمان و استقبال نمایندگان از این طرح گفت: موضوع جمعیت یک موضوع حیاتی برای کشور است و اگر امروز ما زمان را از دست بدهیم در  سال‌های آینده فرصتی برای حل مشکل پیری جمعیت کشور و عواقب آن نخواهیم داشت.لاجوردی ادامه داد: نمایندگان به این مسئله مهم اشراف دارند و می‌دانند که باید به شکل ویژه با آن پرداخت و ما امیدواریم که این کمیسیون در صحن علنی مجلس با استقبال نمایندگان مردم مواجه شود.وی در پایان در خصوص مطالبه عمومی مردم برای تشکیل این کمیسیون در صفحه فارس من گفت: خبرگزاری فارس و صفحه فارس من در طول این مدت بسیار در مطالبه خواسته های مردم موثر واقع شده است و ما امیدواریم تا به شکل ویژه به این مسئله ورود پیدا کند.به گزارش خبرگزاری فارس، تشکیل کمیسیون ویژه خانواده در دستور این هفته صحن مجلس قرار دارد.گفتنی است مخاطبان با ثبت سوژه‌ای در فارس من با عنوان «مجلس در حوزه خانواده و جمعیت کم کار است» عنوان کردند مسئله خانواده و جمعیت سالهاست که متولی واحد ندارد و با وجود قوانین و حتی اسناد بالادستی در این حوزه غفلت شده است، به همین دلیل مشکلاتی اعم از عدم اجرای قانون تسهیلات ازدواج، مشکلات بیمه ناباروری، معضلات زنان باردار شاغل و ... به فراموشی سپرده شده است، از سوی دیگر چهارشنبه یکم مرداد اول ذی الحجه در سالروز ازدواج حضرت زهرا (س) و حضرت علی (ع) قرار است طرح کمیسیون ویژه جمعیت و خانواده در صحن علنی مجلس به رأی گیری گذاشته شود، به همین دلیل در این کمپین قصد داریم مشکلات و معضلات حوزه خانواده را مطالبه‌گری کنیم که شروع این مسیر با تصویب کمیسیون ویژه جمعیت و خانواده است تا شاید با متمرکز و نظارت بهتر به قوانین موجود بخشی از مشکلات خانواده و جمعیت بهبود پیدا کند.انتهای پیام/
به گزارش حوزه پارلمانی خبرگزاری فارس، علی خضریان نماینده مردم تهران در مجلس شورای اسلامی با اشاره به سوالش از وزیر جهاد کشاورزی پیرامون حذف بودجه خودکفایی گندم از یک شخصیت پرنفوذ سیاسی عنوان کرد: این شخص که با استفاده از فضای تضعیف شده تولید داخلی اقدام به واردات محموله‌های گندم از خارج از کشور کرده، کسی نیست جز سعید حجاریان از تئوریسین‌های جریان اصلاحات!خضریان در این باره در رشته توئیتی نوشت: در سوال از وزیر جهاد کشاورزی پیرامون حذف بودجه خودکفایی گندم از یک شخصیت پرنفوذ سیاسی گفتم که با استفاده از فضای تضعیف شده تولید داخلی اقدام به واردات محموله‌های گندم از خارج از کشور نموده است؛ این شخص کسی نیست جز جناب سعید حجاریان از تئوریسین‌های جریان اصلاحات!وی همچنین تاکید کرد: اسناد نشان می‌دهند جناب حجاریان تحت لوای این شرکت خانوادگی و در ادامه فامیلی، چندین محموله محصولات زراعی اعم از گندم را به کشور وارد کرده است؛ تا حذف بودجه خودکفایی گندم توسط دولت و ادامه روند واردات گندم، ضربه محکمی به تولید این کالای استراتژیک بزند.خضریان همچنین تصریح کرد: آقای حجاریان درحالی ژست جامعه مدنی، حمایت از جنبش پابرهنگان، سینه چاک کردن برای قیام گرسنگان و... را بیان نموده که یکی از کاسبان نان مردم در شرایط کمبود ارز می‌باشد؛ و انتظار می‌رود پیرامون نقش خود در مدیریتی که مردم را دچار این آشفتگی‌های #اقتصادی نموده است، توضیح دهد.این نماینده مجلس قبل از این هم تاکید کرده بود: متاسفانه دولت از سال ۹۴ تاکنون اقدام به حذف بودجه خودکفایی گندم کرده است؛ این موضوع باعث شده علاوه بر آسیب دیدن جدی خودکفایی گندم، امنیت غذایی مردم نیز مورد مخاطره قرار گیرد. لذا وزیر کشاورزی باید ضمن ارائه توضیح درخصوص علت این تصمیم، پاسخگوی رانت واردات برای افراد خاص باشد.انتهای پیام/
به گزارش خبرنگار پارلمانی فارس، محمدرضا صباغیان نماینده مردم بافق در مجلس شورای اسلامی در نشست علنی امروز (یکشنبه) پارلمان طی تذکری با استناد ماده 235 آئین‌‌نامه داخلی مجلس شورای اسلامی اظهار داشت: رئیس‌جمهور و هر یک از وزرا موظف هستند در مرداد ماه هر سال بر اساس برنامه‌های ارائه شده در زمان تشکیل دولت، شاخص‌های عملکردی متناسب با وظایف‌شان را به مجلس ارائه کنند.وی افزود: رئیس‌جمهور و وزرا به طور سالانه باید گزارش عملکرد گذشته و برنامه‌های سال آینده خود را به مجلس ارائه کنند.نماینده مردم بافق در مجلس  ادامه داد: دغدغه همه مردم در حال حاضر معیشت است و سوال از رئیس‌جمهور و استیضاح وی هم برای همین موضوع‌ها است. نمایندگان نیز یک دست به این نکته اعتراض دارند که چرا وضع اقتصادی اینگونه است.وی بر همین اساس ادامه داد: زمانی که سوال و استیضاح هم مطرح می‌شود به سرانجام نمی‌رسد اما با توجه به اینکه مجلس یک ساز و کار تعریف کرده که بر اساس آن هر سال رئیس‌جمهور و وزرا به مجلس گزارش عملکرد دهند لذا اجرای این قانون ضروری به نظر می‌رسد.وی ادامه داد: اجرای قانون ارائه گزارش عملکرد رئیس‌جمهور و وزرا نه دولت می‌شناسد و نه روحانی و مربوط به همه دولت‌ها است بنابر این،‌این قانون باید هر چه سریع‌تر اجرا شود که در این صورت هم پاسخ سوال‌کننده و هم استیضاح‌کنندگان رئیس‌جمهور و هم مردم داده می‌شود.وی در بخش دیگری از تذکر خود بیان کرد:‌ بسیار شفاف و واضح است که رئیس‌جمهور باید به مجلس پاسخ دهد و این ماده قانونی اگر عملیاتی شود همه سوالات مردم و نمایندگان هم پاسخ خواهد داده شد.وی با بیان اینکه در حال حاضر مردم واقعا مشکل دارند، تصریح کرد: مطمئنا ما مسؤولان فقط درصدی از مشکلات مردم را می‌دانیم و حداقل انتظار مردم این است که مسؤول مربوطه پاسخگو باشد.وی در ادامه یادآور شد: شاید رئیس‌جمهور و وزرا در ارائه گزارش عملکرد خود مسائلی را مطرح کنند که هم مردم و هم مجلس متقاعد شوند.در ادامه محمدباقر قالیباف رئیس مجلس در پاسخ به این تذکر اظهار داشت: این قانون در مجلس تصویب شده است هر چند در ابتدا اشکالی برای آن وارد شد و در شورای حل اختلاف سران قوا این ایرادات مطرح و ضمن آن نکاتی به مجلس ابلاغ شد.وی افزود: آقای امیری هم در جلسه امروز حضور دارند بنابر این اینکه مجلس بر اساس وظایف قانونی خود باید عمل کند شکی نیست و حتما باید گزارش عملکرد سالانه رئیس‌جمهور و وزرا به مجلس ارائه شود و این حق قانونی و مهمترین نقش نظارتی نمایندگان است.قالیباف در ادامه عنوان کرد:‌آقای امیری در این رابطه هماهنگی‌های لازم را با مجلس انجام دهد که هم در صحن علنی و هم در کمیسیون‌ها این موضوع در دستور کار قرار گیرد پس از گزارش‌هایی که از وزرا به مجلس ارائه شده در ماه آینده گزارش عملکرد آنها به مجلس ارائه شود.انتهای پیام/
به گزارش خبرنگار پارلمانی خبرگزاری فارس، وکلای ملت امروز (یکشنبه 29 تیر) در جلسه علنی اعضای ناظر در شورای سنجش و پذیرش دانشجو در دوره های تحصیلات تکمیلی در دانشگاه‌ها را انتخاب کردند.بر همین اساس، علیرضا کریمی فیروزجایی با  144 رای و علیرضا منادی بال 139 رای از مجموع 174 رای به عنوان ناظر در این شورا انتخاب شدند.محمد وحیدی و شیوا قاسمی نیز از جمله نامزدهای این شورا بودند که اعلام انصراف کردند.انتهای پیام/
به گزارش خبرنگار پارلمانی خبرگزاری فارس، نمایندگان مجلس امروز (یکشنبه) در انتخاب دو نفر از اعضای کمیسیون آموزش و تحقیقات به عنوان ناظر در شورای عالی علوم، تحقیقات و فناوری روح‌الله متفکرآزاد با 182 رای و احمدی نادری را با 172 رای انتخاب کردنداحمدی و احمدپور نیز اعلام انصراف کردند.انتهای پیام/
به گزارش خبرنگار پارلمانی خبرگزاری فارس، نمایندگان مجلس شورای اسلامی امروز (یکشنبه 29 تیر) در جلسه علنی اعضای ناظر در شورای عالی آموزش و پرورش را انتخاب کردند.محمدباقر قالیباف رئیس مجلس نتایج آرا را از 200 رأی اخذ شده به شرح ذیل قرائت کرد:اسماعیلی 179 رای ، روشنفکر 168 رای ضمن اینکه 21 رای باطله بود.بر همین اساس اسماعیلی و روشنفکر اعضای ناظر مجلس در شورای عالی آموزش و پرورش شدند.انتهای پیام/
به گزارش خبرنگار پارلمانی خبرگزاری فارس، عباس گودرزی نماینده مردم بروجرد در مجلس شورای اسلامی صبح امروز (یکشنبه 29 تیرماه 99) مجلس در صحن علنی مجلس طی تذکری به استناد ماده 22 بند 11 اظهار داشت: شأن مجلس اقتضا می‌کند که نسبت به وضعیت فعلی معیشت مردم توجه بیشتری داشته باشیم.وی با بیان این که اولویت اول کشور اقتصاد و رسیدگی به حال ضعفا است، اضافه کرد: تذکر و دستور بعدی مشکلی را‌‌‌‌‌‌‌‌‌‌ حل نمی‌کند و ما را‌‌‌‌‌‌‌‌‌‌ فقط دچار روزمرگی خواهد کرد، بنابراین برای حفظ اقتدار و شأن مجلس باید به این مهم توجه کنیم.نماینده مردم بروجرد در مجلس شورای اسلامی اظهار داشت: شأن مجلس در این نیست که ما بخواهیم سؤال بپرسیم، به مجلس بیاوریم و دو ماه وقت مجلس را‌‌‌‌‌‌‌‌‌‌ بگیریم و آخر هیچ (اشاره به طرح سؤال نمایندگان از رئیس جمهور) مردم از ما حل مسأله می‌خواهند و مقام معظم رهبری فرمود مجلس یازدهم، مجلس امید و انتظار است.گودرزی خطاب به قالیباف تصریح کرد: آقای قالیباف! تمام کارها و مأموریت‌های روزمره مجلس فعلا متوقف شود و هر کمیسیونی یک مأموریت و یک مسأله را‌‌‌‌‌‌‌‌‌‌ پیگیری کند و سر ماه از کمیسیون‌ها پاسخ بخواهید. این که ما در هفته دو جلسه علنی داریم و یکی از همین جلسات مثل امروز به بطالت بگذرد.وی به دستور کار صحن علنی امروز مجلس اشاره و خاطرنشان کرد: والله بالله می‌توان انتخاب ناظرین مجلس در شوراهای مختلف را‌‌‌‌‌‌‌‌‌‌ طی یک جلسه فوق‌العاده انتخاب و معرفی کرد. من تقاضا دارم که متناسب با شرایط فعلی کشور هر کمیسیون یک مسأله را‌‌‌‌‌‌‌‌‌‌ دنبال و شبانه روز ظرف یک ماه به شما پاسخ دهیم. بنابراین از هیأت رئیسه می‌خواهم که این موضوع را‌‌‌‌‌‌‌‌‌‌ از کمیسیون‌ها مطالبه کنند، وگرنه من نگران این هستم که با این روزمرگی مجلس امید مردم مخدوش شود.محمدباقر قالیباف رئیس مجلس شورای اسلامی در پاسخ به تذکر عباس گودرزی اظهار داشت: من، شما و همه دوستان نمی‌توانیم خلاف آیین نامه عمل کنیم. در ارتباط با این صحبت شما که می‌گویید ما اینجا وقتمان را‌‌‌‌‌‌‌‌‌‌ تلف می‌کنیم، حرف درست و صحیحی نیست.وی افزود: ما در حال اجرای آیین نامه هستیم و در بخش نظارت نمایندگان را‌‌‌‌‌‌‌‌‌‌ طبق قانون در شوراهای مربوطه انتخاب می‌کنیم و یکی از مهمترین وظایف مجلس شورای اسلامی است، چه بسا نمایندگان ناظر ما در شوراهای مربوطه به درستی نظارت کنند و کارشان را‌‌‌‌‌‌‌‌‌‌ انجام دهند، بخشی از این مشکلات حل شود. بنابراین نگویید این کارها بیهوده است، بلکه عین وظیفه ماست و همکاران من با دقت حتماً این کارها را‌‌‌‌‌‌‌‌‌‌ انجام می‌دهند و من تشکر می‌کنم.قالیباف تصریح کرد: این که فرمودید اولویت‌ها مشخص شود حرف درستی است. همکاران و روسای کمیسیون‌ها می‌دانند که جمع هیأت رئیسه و روسای کمیسیون‌ها هر هفته دوشنبه‌ها از ساعت 6 صبح جلسه مشترک داریم و دستور جلسه هم فقط اولویت‌های مربوط به کمیسیون‌ها است که در دستورکار است و فردا صبح هم ما این جلسه را‌‌‌‌‌‌‌‌‌‌ داریم.وی خاطرنشان کرد: در هفته‌ای هم که گذشته همه کمیسیون‌های اقتصادی ما در این زمینه فعال بودند و کار انجام دادند، بنابراین طبیعتا اجرا به عهده دولت است، ما باید در این مسیر کار نظارتی خود را‌‌‌‌‌‌‌‌‌‌ انجام دهیم و اگر نیازی در حوزه قانون وجود دارد و مشکلی است، ما باید مرتفع کنیم و در جلساتی هم که تشکیل می‌شود پیگیر این موضوع هستیم.رئیس مجلس تأکید کرد: حتماً موضوع ما در مجلس اقتصاد است، بنابراین خواهشمندم که قضاوت‌های درستی در این زمینه داشته باشید.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرنگار پارلمانی خبرگزاری فارس، نمایندگان مجلس امروز (یکشنبه) در جریان انتخاب یک نفر از اعضای کمیسیون آموزش و تحقیقات به عنوان ناظر در شورای سنجش پذیرش دانشجو با ۱۸۹ رای مهرداد ویسکرمی را به عنوان ناظر مجلس در این شورا انتخاب کردند.نام روح الله متفکر آزاد نماینده مردم تبریز در مجلس نیز به عنوان کاندیدا مطرح بود که اعلام انصراف کرد.انتهای پیام/
به گزارش خبرنگار پارلمانی خبرگزاری فارس، رئیس و هیأت رئیسه فراکسیون راهبردی مجلس مشخص شدند که براساس اکثریت آراء اعضا سیدمحمدرضا میرتاج‌الدینی رئیس این فراکسیون شد.همچنین براساس اکثریت آراء اعضای این فراکسیون وحیدی و روح‌الله متفکر آزاد نواب رئیس اول و دوم و نیز علی جدی و بهزاد رحیمی دبیران اول و دوم و سیدمحمد پاک‌مهر سخنگوی این فراکسیون شدند.حجت‌الاسلام سیدمحمدرضا میرتاج‌الدینی نماینده مردم تبریز و رئیس فراکسیون راهبردی مجلس در گفت‌وگو با خبرنگار پارلمانی خبرگزاری فارس گفت: هدف از تشکیل فراکسیون بررسی و پیگیری مسائل راهبردی مجلس در حوزه‌های مختلف با دوری از روزمرگی است.انتهای پیام/
به گزارش خبرنگار پارلمانی خبرگزاری فارس، محمدحسن آصفری نماینده اراک در مجلس شورای اسلامی امروز (یکشنبه 29تیر) در جلسه علنی و در تذکری اظهار داشت: طبق قانون اساسی و آئین‌نامه داخلی مجلس اگر یک چهارم نمایندگان درباره موضوعی از رئیس‌جمهور سؤال کنند هیأت رئیسه موظف به بررسی این موضوع و طرح در مجلس است.وی افزود: ‌هفته گذشته 195 نفر از نمایندگان مجلس 5 سؤال اساسی را در حوزه مسائل اقتصادی به ویژه بالا رفتن قیمت دلار که امروز به 25 هزار تومان رسیده و همچنین بالا رفتن قیمت طلا و افزایش کالاهای اساسی از رئیس‌جمهور پرسیده‌اند.نماینده اراک در مجلس تصریح کرد: این 5 سؤال بر اساس قانون اساسی و آئین‌نامه داخلی مجلس مطرح شده است.عضو کمیسیون امور داخلی کشور و شوراها اظهار داشت: امروز 13 دستور کار است که 12 دستور مربوط به رای‌گیری و باید هم مطرح شود. این در حالی است که یکی از کارهای امروز مجلس می‌تواند درخواست سؤال از رئیس‌جمهور باشد.آصفری گفت: قرار است ما مجلسی انقلابی باشیم و نسبت به ناکارآمدی دولتمردان در حوزه اقتصادی، گرانی، دلار، طلا و کالای اساسی رئیس‌جمهور باید پاسخگو باشد.وی افزود:‌ در دو ماه اخیر هیأت رئیسه مجلس طبق آئین‌نامه عمل کرده و به همین دلیل از هیأت رئیسه می‌خواهم سؤال از رئیس‌جمهور را در دستور کار قرار دهد.قالیباف رئیس مجلس شورای اسلامی در پاسخ به تذکر آصفری تصریح کرد: قطعا ما بر اساس آیین‌نامه داخلی مجلس رفتار خواهیم کرد همان طور که امروز دستور کار مجلس مشخص است و باید بر اساس این دستور کار امور دنبال شود.انتهای پیام/
به گزارش خبرنگار پارلمانی خبرگزاری فارس، محمد علیپور نماینده مردم ماکو در مجلس شورای اسلامی در جلسه علنی امروز (یکشنبه 29 تیر 99) در تذکری اظهار داشت: وقتی به حوزه انتخابیه می‌رویم مردم از ما سؤال می‌کنند که با شروع به کار مجلس هر روز شاهد افزایش قیمت ارز هستیم و مشخص نیست دولت و مجلس چه کاره اند؟وی افزود: آقای روحانی در دور دوم انتخابات ریاست جمهوری‌اش شعارهایی سر می‌داد مبنی بر اینکه شب که می‌خوابیم و صبح که بیدار می‌شویم قیمت‌ها با یکدیگر متفاوت است؛ وضعیت فعلی بازار هم چنین شرایطی دارد.نماینده مردم ماکو در مجلس گفت: ‌رئیس‌جمهور باید توضیح دهد چه کنترلی بر قیمت‌ها دارد ضمن اینکه دستگاه‌های اجرایی هم در این باره چه می‌کنند؟عضو کمیسیون اقتصادی مجلس خاطرنشان کرد:افزایش قیمت ارز بر سایر کالاها اثر می‌گذارد و قیمت‌ها صعودی بالا می‌رود به همین دلیل رئیس جمهور باید پاسخگو باشدانتهای پیام/
ابوالفضل ابوترابی نماینده مردم نجف‌آباد، جیران و کرون در مجلس شورای اسلامی در گفت‌وگو با خبرنگار پارلمانی خبرگزاری فارس، گفت: زمین‌خواری 5 هزار هکتاری که پیش از این توسط قوه قضائیه جلوی آن گرفته شده بود بار  دیگر و با تصمیم هیأت وزیران مجدد در حال وقوع است.وی افزود: این زمین‌خواری که به نام جهاد دانشگاهی اتفاق می‌افتد بر اساس تصمیم هیأت وزیران این مقدار زمین به مدت 30 سال از منابع طبیعی گرفته شده و در اختیار جهاد دانشگاهی قرار می‌گیرد.نماینده مردم نجف‌آباد، در مجلس شورای اسلامی اظهار داشت: در ابتدای کار دولت آقای هاشمی این 5 هزار هکتار زمین با تصمیم هیأت وزیران از منابع طبیعی گرفته شد و در اختیار شرکت مادر تخصصی دارویی شهید مدرس کرون قرار گرفت.ابوترابی خاطرنشان کرد: در چند سال قبل قوه قضائیه این 5 هزار هکتار زمین را از شرکت مذکور گرفت و در اختیار منابع طبیعی قرار داد اما  حال با خبر شدیم که چند روز قبل با تصمیم هیأت رئیسه این زمین در اختیار جهاد دانشگاهی قرار گرفته است.وی افزود: جهاد دانشگاهی 10 سال است که 150 هکتار از این زمین‌ها را در اختیار دارد و هیچ کاری نکرده چطور می‌تواند 5 هزار هکتار زمین را مورد بهره‌برداری و استفاده قرار دهد.نماینده مردم نجف‌آباد،  در مجلس در پایان گفت:‌ از سوی دیگر جهاد دانشگاهی قادر نیست حقوق کارمندان خود را بپردازد چطور می‌تواند این زمین‌ها را اداره و مدیریت کند.انتهای پیام/
به گزارش خبرنگار پارلمانی خبرگزاری فارس، گزارش کمیسیون اقتصادی درمورد طرح دو فوریتی اصلاح ماده 54 مکرر قانون مالیات های مستقیم (مالیات بر خانه های خالی) صبح امروز (یکشنبه) نخستین دستور کار مجلس بود.درصورت تصویب نهایی این طرح، واحدهای مسکونی در شهرهای بالای صدهزار نفر، بعداز گذشت یکسال از پایان ساخت یا گذشت شش ماه از آخرین انتقال یا زمان سکونت، درسال نخست مشمول مالیاتی به ازای هرماه دوبرابر ارزش اجاره می‌شود.واحدهای مسکونی خالی از سکنه به استناد سامانه ملی املاک و اسکان خانه های خالی از سکنه شناسایی می شوند که مالیات آنها  در سال‌های بعد 50 درصد بیش از سال قبل خواهد بود. این مالیات از سال دوم اجرا، مشمول تمام شهرها خواهد شد.پیش از مطرح شدن جزییات این طرح محمدرضا پورابراهیمی رییس کمیسیون اقتصادی درخواست رفع ابهام طرح در کمیسیون را ارائه کرد.قالیباف رییس مجلس شورای اسلامی نیز در این باره اظهار کرد: طبق ماده ۱۵۳ نمایندگان هر ابهامی داشته باشند می‌توانند مطرح کنند، آقای پورابراهیمی و دوستان کمیسیون هم نامه رسمی دادند که لازم است طرح دوباره به کمیسیون برگردانده شود، لذا ما این طرح را به کمیسیون بر می‌گردانیم.قالیباف اضافه کرد: از آقای پورابراهیمی خواهش می‌کنیم نظر کمیسیون‌های فرعی را هم بگیرند تا با توجه به این‌که این طرح، قید دو فوریت دارد به سرعت برای رای‌گیری به صحن علنی بیاید.وی با بیان این‌که دولت هم موافق ارجاع طرح به کمیسیون است، گفت: این طرح احتیاج به کار کارشناسی بیشتری دارد که بدون اشکال و به صورت کامل اجرایی شود.نهایتا پس از مطرح شدن این موضوع، طرح مالیات بر خانه‌های خالی برای کار کارشناسی بیشتر و رفع ابهام به کمیسیون اقتصادی ارجاع شد.انتهای پیام/
به گزارش خبرنگار پارلمانی خبرگزاری فارس، احمد امیرآبادی فراهانی عضو هیأت رئیسه مجلس شورای اسلامی امروز (یکشنبه 29 تیر) در جلسه علنی اسامی کاندیداهای ناظر کمیسیون آموزش و تحقیقات مجلس شورای اسلامی در شورای عالی آموزش و پرورش را قرائت کرد.طبق اعلام نظر کمیسیون آموزش مجلس این اسامی به شرح ذیل است:1-مهدی اسماعیلی2- سیدمحمد مولوی3- امامی‌رادعضو هیأت رئیسه مجلس خاطرنشان کرد: نمایندگان باید دو نماینده ناظر را با رای‌گیری مشخص کنند.بعد از قرائت این اسامی مولوی و امامی‌راد اعلام انصراف کردند.انتهای پیام/
به گزارش خبرنگار پارلمانی خبرگزاری فارس، عضو هیأت رئیسه مجلس در آغاز جلسه علنی امروز مجلس (یکشنبه 29 تیر 99) عنوان کرد:‌امروز لیست غایبین و متاخرین آغاز صحن را نداریم.این عضو هیأت رئیسه مجلس اظهار داشت:‌در جلسه روز چهارشنبه هفته قبل مجلس (25 تیر 99) اسامی سه نفر از نمایندگان با عنوان غایب قرائت شد که طبق اعلام رئیس کمیسیون کشاورزی این سه نفر در ماموریت اداری به سر می‌بردند که اسامی این نمایندگان عبارتند از عبدالله ایزدپناه، محمدجواد عسگری و پرویز اوسطی.انتهای پیام/
به گزارش خبرنگار پارلمانی خبرگزاری فارس، جلسه علنی امروز (یکشنبه 29 تیر) مجلس شورای اسلامی دقایقی قبل به ریاست محمدباقر قالیباف آغاز شد.احمد امیرآبادی فراهانی عضو هیات رئیسه مجلس دستور کارهای امروز پارلمان را به شرح ذیل قرائت کرد:ادامه رسیدگی به گزارش کمیسیون اقتصادی درمورد طرح دو فوریتی طرح اصلاح ماده 54 مکرر قانون مالیات های مستقیمانتخاب یک نفر از اعضای کمیسیون آموزش و تحقیقات به عنوان ناظر در شورای سنجش پذیرش دانشجوانتخاب دو نفر از اعضای کمیسیون آموزش و تحقیقات به عنوان ناظر در شورای عالی آموزش و پرورشانتخاب دو نفر از اعضای کمیسیون آموزش و تحقیقات به عنوان ناظر در شورای عالی علوم، تحقیقات و فناوریانتخاب دو نفر از اعضای کمیسیون آموزش و تحقیقات به عنوان ناظر در شورای سنجش و پذیرش دانشجو در دوره های تحصیلات تکمیلی در دانشگاه‌هاانتخاب دو نفر از نمایندگان مجلس به پیشنهاد کمیسیون امور داخلی کشور و شوراها به عنوان عضو هیأت مرکزی حل اختلاف و رسیدگی به شکایات شوراهاانتخاب سه نفر از اعضای کادر پزشکی با معرفی کمیسیون بهداشت و درمان به عنوان عضو در هیأت مرکزی نظارت بر انتخابات هیأت مدیره نظام پزشکیانتخاب یک نفر از اعضای کمیسیون آموزش و تحقیقات به عنوان عضو شورای سیاست‌گذاری، برنامه ریزی و نظارت مرکزی موضوع بند چ بند 1 ماده 4 قانون تأسیس و اداره مدارس و مراکز آموزشی غیردولتیانتخاب یک نفر از اعضای کمیسیون عمران مجلس به عنوان ناظر در شورای عالی شهرسازی و معماریانتخاب یک نفر از اعضای کمیسیون کشاورزی و یک نفر از اعضای کمیسیون بهداشت به عنوان ناظر در شورای عالی ایمنی زیستیانتخاب یک نفر از اعضای کمیسیون بهداشت و یک نفر از اعضای کمیسیون بودجه به عنوان ناظر در هیأت امنای صرفه جویی ارزی در معالجه بیمارانانتخاب یک نفر از اعضای کمیسیون بهداشت و درمان مجلس به عنوان عضو در شورای عالی نظام پرستاریبررسی تقاضای عده ای از نمایندگان مجلس درمورد تشکیل کمیسیون ویژه جهش تولید و نظارت بر اجرای اصل 44 قانون اساسیانتهای پیام/
حجت‌الاسلام احمدحسین فلاحی سخنگوی کمیسیون آموزش و تحقیقات مجلس شورای اسلامی در گفت‌وگو با خبرنگار پارلمانی خبرگزاری فارس، درباره آخرین وضعیت اجرای رتبه‌بندی معلمان اظهار داشت: آنچه که هم‌اکنون به عنوان رتبه‌بندی در آموزش و پرورش اجرا شده است افزایش حقوق است.وی افزود: وزارت آموزش و پرورش در پاسخ به انتقادات می‌گوید که برای افزایش حقوق معلمان باید به سمت اجرای رتبه‌بندی برویم این در حالی است که میزان افزایش حقوق‌ها طبق قانون انجام شده و برای افزایش بیشتر بایستی رتبه‌بندی اجرایی شود.سخنگوی کمیسیون آموزش مجلس تصریح کرد: تعدادی از معلمان هم درخواست اعمال مدرک دوم تحصیلی خود را دارند که بر همین اساس هم افزایش حقوقی شامل حال آنها خواهد شد.فلاحی اظهار داشت: کمیسیون آموزش مجلس درباره رتبه‌بندی معلمان تاکنون ورودی نکرده است و چون این کمیسیون به تازگی تشکیل شده، در مورد جزئیات رتبه‌بندی ورودی نداشته‌ایم.نماینده مردم همدان در مجلس خاطرنشان کرد: از هفته پایانی تیرماه وارد مباحث تخصصی و جزئی مربوط به دستورکارهای کمیسیون آموزش خواهیم شد که یکی از درخواست‌ها و مطالبات ارجاعی، رتبه‌بندی معلمان است.انتهای پیام/
ولی اسماعیلی نایب رئیس کمیسیون اجتماعی مجلس شورای اسلامی در گفت‌وگو با خبرنگار پارلمانی خبرگزاری فارس، درباره بحران‌های اجتماعی پساکرونا در ایران اظهار داشت: یکی از اولویت‌هایی که توسط کمیسیون اجتماعی مجلس مشخص شده مربوط به وضعیت کارگران و معیشت آنان است، این در حالی است که در دوران پساکرونا شاهد معیشت ضعیف کارگران بودیم.وی افزود: متأسفانه در دوران کرونا کارگران کشورمان آسیب‌های زیادی دیده‌اند، ضمن اینکه بیمه بیکاری هم به برخی از کارگران تعلق نگرفت.نایب رئیس کمیسیون اجتماعی مجلس تصریح کرد: یکی از اولویت‌ها اساسی من در کمیسیون‌ اجتماعی آن است که قبل از آنکه وضعیت معیشت کارگران و دغدغه آنها تبدیل به معضل جدی شوند بایدورود کرده و به وضعیت کارگران فصلی هم رسیدگی کنیم.اسماعیلی خاطرنشان کرد: 4 میلیون و 700 هزار نفر کارگر داریم اما هیچ گونه قراردادی ندارند و به همین جهت کمیسیون وظیفه خود می‌داند در مورد رسیدگی به حق و حقوق آنها ورود کند.وی در رابطه با کارگر و کارفرما و قراردادهای سفید امضا افزود: متأسفانه برخی از کارفرمایان برای فشار به کارگر قرارداد سفیدامضا از او می‌گیرند این در حالی است که کارفرما هیچ تعهدی هم در قبال او امضا نمی‌کند که دلیل این کار شانه خالی کردن کارفرما از زیربار مسئولیت‌هایش است.نایب رئیس کمیسیون اجتماعی مجلس گفت: کمیسیون اجتماعی مجلس می‌کوشد با سازمان بازنشستگی کل کشور و وزارت کار این اولویت‌ها و مباحث را بررسی کرده و مشکلات را رفع کند.وی خاطرنشان کرد: بحث حق و حقوق کارگر و کارفرما در پیمانکاری‌ها هم از مباحثی است که کمیسیون اجتماعی به آن ورود خواهد کرد.انتها پیام/
رحیم زارع نماینده مردم آباده در مجلس شورای اسلامی در گفت‌وگو با خبرنگار پارلمانی خبرگزاری فارس، درباره مخالفت مجلس با تشکیل کمیسیون ویژه حمایت از تولید ملی اظهار داشت: متأسفانه فقط ۹ رأی در صحن علنی برای تصویب این کمیسیون ویژه کم آوردیم.وی افزود: درخواست جدیدی با ۲۳ امضا به هیأت رئیسه مجلس دادیم تا این طرح با تغییراتی در دستورکار مجلس قرار گیرد.زارع تصریح کرد: کمیسیون ویژه حمایت از تولید ملی و نظارت بر اصل ۴۴ قانون اساسی در مجالس نهم و دهم هم وجود داشت و اتفاقا یکی از فعال‌ترین کمیسیون‌ها در خروجی بود.وی گفت: در مجلس دهم بهترین کمیسیون در آن دوره کمیسیون ویژه حمایت از تولید ملی و نظارت بر اصل ۴۴ قانون اساسی بود.زارع خاطرنشان کرد: تأکید طراحان کمیسیون ویژه حمایت از تولید ملی، بعد از تأکیدات مقام معظم رهبری مبنی بر حمایت از تولید و اثرگذاری آن در سال جهش تولید است.وی گفت: بایستی اقدامات اساسی و عملیاتی درباره حمایت از تولید، رونق تولید، حمایت از کالای ایرانی و... صورت گیرد، این در حالی است که در دوره گذشته مجلس، قانون رفع موانع تولید توسط کمیسیون ویژه حمایت از تولید ملی اصلاح شد ضمن اینکه قانون حداکثر استفاده از توان داخلی و حمایت از کالای ایرانی، قانون اصل ۴۴ که مربوط به واگذاری‌ها بود بخشی از اقدامات مثبتی است که کمیسیون ویژه حمایت از تولید ملی در مجلس دهم داشته است.زارع گفت: باید با حمایت ویژه از تولید ملی مانع از اتفاقات ناگوار برای بنگاه‌ها و فعالان اقتصادی شویم.وی خاطرنشان کرد: درخواست جدید نمایندگان مجلس که تقدیم هیأت رئیسه شده با عنوان کمیسیون ویژه جهش و رونق تولید و نظارت بر اصل ۴۴ قانون اساسی است و تلاش کردیم با تغییر نام صورت گرفته مجددا بحث تشکیل کمیسیون ویژه را مطرح کنیم.انتهای پیام/
به گزارش خبرگزاری فارس، حجت‌الاسلام حسن روحانی رئیس جمهور در پیامی درگذشت حاجیه خانم «زهرا توتونچی»، مادر شهیدان گرانقدر حسن، علی و محمد اعتمادی عیدگاهی را تسلیت گفت.متن پیام به شرح زیر است:انالله و اناالیه راجعوندرگذشت حاجیه خانم زهرا توتونچی، مادر شهیدان گرانقدر حسن، علی و محمد اعتمادی عیدگاهی از افتخار آفرینان دوران دفاع مقدس، موجب تاثر و تألم خاطر شد.این مادر صبور و فداکار که با اخلاص و همتی بلند، فرزندان غیور و دلبند خود را برای دفاع از ارزش های اسلام و انقلاب و حراست از کیان کشور روانه میدان جهاد و شهادت کرد، نام نیک‌اش در  دفتر زرین دفاع مقدس برای همیشه ماندگار خواهد ماند.اینجانب مصیبت وارده را به مردم شریف استان خراسان رضوی و خانوادۀ گرامی این مرحومه تسلیت می‌گویم و از درگاه خداوند متعال برای ایشان علو درجات و همجواری با حضرت فاطمه زهرا(س) و فرزندان شهیدش و برای عموم بازماندگان صبر و سلامتی مسألت دارم.حسن روحانیرئیس جمهوری اسلامی ایرانانتهای پیام/
به گزارش خبرگزاری فارس به نقل از پایگاه اطلاع رسانی وزارت کشور، حسین ذوالفقاری معاون امنیتی و انتظامی وزارت کشور و رئیس کمیته امنیتی، اجتماعی و انتظامی ستاد ملی مدیریت کرونا در ابلاغیه به استانداران و روسای ستاد استانی مدیریت بیماری کرونا عنوان کرد: با توجه به شیوع مجدد بیماری کووید ۱۹ در کشور و اعمال برخی محدودیت ها، با تصویب بیست و ششمین جلسه کمیته امنیتی، اجتماعی و انتظامی که ۲۵ تیرماه برگزار شد، و با تایید وزیر کشور، در راستای جلوگیری از گسترش و ابتلای بیماری در سطح کشور و صیانت از سلامت شهروندان،  برگزاری هرگونه همایش، سمینار و گردهمایی حضوری در سطح کشور تا شرایط کاهش شیوع و ابتلا به بیماری ممنوع است.ذوالفقاری در این ابلاغیه اشاره کرده است؛ درصورت لزوم برای برگزاری همایش ها و سمینارها با استفاده از امکانات الکترونیکی و به صورت ویدئوکنفرانس اقدام شود.رئیس کمیته امنیتی، اجتماعی و انتظامی ستاد ملی مدیریت بیماری کرونا همچنین در این ابلاغیه خطاب به استانداران و روسای ستاد استانی مدیریت بیماری کرونا تاکید کرده است تا ضمن اقدام در این زمینه، این دستور را به دستگاههای استانی و فرمانداری های تابعه نیز ابلاغ نمایند تا اقدامات لازم معمول گردد.انتهای پیام/
حجت‌الاسلام علیرضا سلیمی نماینده مردم محلات در مجلس شورای اسلامی در گفت‌وگو با خبرنگار پارلمانی خبرگزاری فارس، گفت: بانک مرکزی در سال جهش تولید از صدور نامه برای ترخیص مواد اولیه تعداد قابل توجهی از شرکت‌ها امتناع می‌کند.وی ادامه داد: امتناع بانک مرکزی از صدور نامه برای ترخیص این کالاها در حالی است که این شرکت‌ها مواد اولیه خود را‌‌‌‌‌‌‌‌‌‌ بدون دریافت ارز از بانک مرکزی و با درآمدهای ارزی خود خریداری کرده‌اند.عضو هیأت رئیسه مجلس اظهار داشت: این شرکت‌ها که عموما شرکت‌های قطعه ساز یا بافندگی و تولید الیاف هستند، عنوان کرده‌اند که اگر ظرف 10 تا 20 روز آینده مواد اولیه آنها از گمرک ترخیص نشود کارگران آنها بیکار خواهند شد و ما با حجم عظیمی از کارگران بیکار مواجه خواهیم بود؛ چراکه دیگر مواد اولیه برای تولید محصولات خود ندارند.سلیمی خاطرنشان کرد: گویا اراده‌ای وجود دارد که به ویژه در شرایط فعلی کشور موانعی پیش پای تولید گذاشته شود و شرکت‌هایی هم که در حال تولید هستند متوقف شوند.وی افزود: پیش از آنکه با رشوه‌خواری مقابله جدی شود، یکی دو سال گذشته با دریافت رشوه ارزهای زیادی به کسانی که نباید تخصیص داده می‌شد، تخصیص می‌داند اما امروز که با رشوه‌خواری مقابله می‌شود این گونه مانع تراشی می‌شود و اجازه نمی‌دهند تولیدکنندگان مواد اولیه خود را‌‌‌‌‌‌‌‌‌‌ از گمرک ترخیص کنند.عضو هیأت رئیسه مجلس اظهار داشت: یکی از تولیدکنندگان که کار تولید کاغذ از سنگ را‌‌‌‌‌‌‌‌‌‌ انجام می‌داد، پیش من آمد و می‌گفت من برای دریافت ارز نیمایی برای تهیه مواد مورد نیاز سال گذشته به بانک مرکزی رفتم، به من گفتند که مابه التفاوت نرخ ارز نیمایی که بانک مرکزی می‌خواهد بدهد با ارز آزاد 24 میلیارد تومان است. 3 میلیارد تومان آن را‌‌‌‌‌‌‌‌‌‌ به ما بده تا نامه‌ ترخیصت را‌‌‌‌‌‌‌‌‌‌ امضا کنیم و من را‌‌‌‌‌‌‌‌‌‌ تحت فشار قرار دادند تا من هم به ناچار 3 میلیارد تومان به آن مسؤول بانک مرکزی دادم که نامه‌ام را‌‌‌‌‌‌‌‌‌‌ امضا کند.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش گروه سیاسی خبرگزاری فارس، جلسه‌ای درباره مسئله دو دانشجوی بازداشتی، امیرحسین مرادی و علی یونسی با حضور اساتید و نمایندگان تشکل‌های دانشجویی در محل دادسرای عمومی و انقلاب استان تهران و با حضور این دو متهم برگزار شد. آنچه در ادامه می‌خوانید روایت نماینده بسیج دانشجویی از این جلسه است.ماجرای نیمروز!ساعت حوالی ۱۱ صبح روز دوشنبه ۲۳ تیر ماه، به همراه جمعی از دانشجویان و اساتید وارد دادسرای عمومی و انقلاب تهران می‌شویم و حدود ساعت ۱۱:۳۰ جلسه در طبقه دوم آن ساختمان، اتاق جلسات دادستان با قرائت قرآن آغاز می‌شود.حاضرین جلسه آقایان امین ناصری دادستان امنیتی، جعفری بازپرس ویژه پرونده، فاطمی زاده معاون دانشجویی دانشگاه، بهمن آبادی استاد دانشکده فیزیک و مسئول بسیج اساتید، جهانگیر از دانشکده کامپیوتر ، یک نماینده هم از بنیاد ملی نخبگان و یک کارشناس امنیتی هستند که در کنار نمایندگان تشکل‌های دانشجویی و شورای صنفی اعضای جلسه را تشکیل می‌دهند.جلسه با صحبت‌های آقای امین ناصری دادستان امنیتی تهران آغاز می‌شود.او معتقد است که این جلسه جزو موارد بی سابقه قوه قضاییه در برخورد با پرونده‌های مختلف است اما با توجه به نامه دکتر فتوحی به آقای رئیسی و مساعدت ایشان این جلسه برگزار شده است.همچنین سعی دارد سوالاتی که شاید بیش‌از بقیه مطرح شده را پاسخ بدهد.۱. وکیل گرفتن:ببینید این مسئله‌که اینها وکیل ندارند یا... چیزی نیست که قوه قضاییه در آن مقصر باشد و مطلبی است که مجلس تصویب کرده و طبق تبصره ماده ۴۸ آیین دادرسی کیفری لازم الاجراست که در مراحل مقدماتی و تحقیقاتی پرونده، متهمین صرفا میتوانند از وکلای مورد تایید قوه استفاده کنند و اگر نپذیرند قوه به صورت تسخیری وکیلی را برای‌شان انتخاب میکند.او ادامه میدهد که اگر هم لازم باشد تغییری در این روند شکل بگیرد باید از طریق مجلس انجام شود.۲. دستگیری:نکته بعدی که او اشاره میکند مسئله ضرب و جرح حین دستگیری است که معتقد است این مسئله به حدی هم نیست که عنوان شده اما در اینکه باید حین دستگیری مراقب همه جوانب و احتمالات بود و با قدرت ورود کرد نکته ای نیست.او به این مسئله چند بار تاکید میکند که در نظر داشته باشید این دو نفر حین انجام عملیات مقابل مجتمع قضایی شهید باهنر به همراه مواد منفجره دستگیر شده اند و خود قضاوت کنید که چطور با این وضعیت باید روبرو شد و هر احتمال را در نظر گرفت.نکته آخر هم که درباره این ابهام میگوید این است که تمام مراحل دستگیری فیلم برداری و صورت جلسه میشوند و اگر عملی خلاف موارد مدونی که باید در دستگیری لحاظ شود، انجام شده باشد با فرد خاطی دستگیر کننده حتما برخورد میشود.او سخنان خود را پایان میدهد و در ادامه به کارشناس امنیتی اشاره میکند که دو متهم را وارد جلسه کنند.امیرحسین مرادی و علی یونسی از حوالی ساعت ۱۱:۵۰ دقیقه به جلسه اضافه میشوند.امیرحسین با تی‌شرت راه راه و علی هم با پیرهنی زرشکی، و البته هر دو با ماسک یک شکل روی صندلی نشسته و دادستان از آنها میخواهد که صحبت کنند.استرس و نگرانی در چهره هر دو دانشجو مشهود است و علی اول شروع میکند.او و امیرحسین مرادی نمیدانند دقیقا باید چه چیزی را بگویند و ترجیح میدهند که حرف ها بشنوند و بعد صحبت کنند البته شاید هم اصلا صحبت نکنند!به سراغ دکتر فاطمی زاده که بالای جلسه و کنار دادستان نشسته است میرویم و ایشان شروع میکند:با شنیدن خبر در ناباوری کامل بودیم، از همان اول در تلاش بودیم و دانشگاه حسب وظیفه ورود کرد.یعنی اگر برای هر کدام از ۱۱ هزار دانشجو چنین اتفاقی می‌افتاد ورود میکردیم.من با پدر علی یونسی همان اول صحبت کردم و بعد با خانواده ایشان جلسه داشتیم.ایشان در ادامه اشاره به نامه دکتر فتوحی میکند و میگوید: حضور دانشجویان در جلسه جنبه حمایتی دارد و بعد با سه مطالبه به سخنان خود پایان می‌دهد:اول اینکه دوست داریم بچه‌ها با خانواده‌ها دیدار داشته باشند.دوم اینکه تقاضای اعمال عفو حداکثری را داریم.و سوم اینکه بتوانند وکیل داشته باشند.و در نهایت میگوید که امیدواریم بچه‌ها را اول مهر سر کلاس‌های مجازی دانشگاه ببینیم.همه روی همان صندلی‌ها به سمت تلویزیون پایین سالن برمیگردند تا فیلم تهیه شده از اقدامات منتسب به متهمین را ببینند.بگذارید کمی از آن فیلم بیشتر بگویم!ابتدا یک گزارش آماری میدهد و موارد زیر را به عنوان اتهامات این دو نفر مطرح میکند:۱. نصب عکس مریم رجوی در دانشکده فیزیک دانشگاه شریف و فیلم‌برداری از آن و ارسال برای سازمان منافقین در تاریخ ۱۶ آذر ۹۸۲. تعداد ۶ مورد نصب بنر منافقین در سطح شهر۳. نصب ۱ بنر در دانشگاه شریف۴. آتش زدن ۴ مورد از بنرهای اصطلاحاً ارزشی۵. تعداد ۵ مورد حمله با کوکتل مولتوف به پایگاه‌های بسیج و ۲ مورد به حوزه‌های علمیه۶. حمله و آتش زدن ۱ موسسه مالی۷. انفجار در ۱۱ ساختمان دولتی بوسیله بمب دست ساز۸. تعداد ۲ انفجار ناموفق در ساختمان قرارگاه خاتم‌الانبیاپس از این روایت آماری قطعات مختلف این حوادث شروع به پخش می‌شود.فیلم‌ها به این صورت کنار هم قرار گرفته اند که ابتدا فیلمی که ادعا میشود توسط این دو نفر از لحظه وقوع انفجارها رخ داده و برای سازمان منافقین ارسال کرده‌اند پخش میشود و پس از آن فیلمی که از همان صحنه اما توسط دوربین های مداربسته و یا سربازان گمنام حاضر در محل تهیه شده پخش می‌شود.راستش را هم بخواهید در تمام فیلم های پخش شده چه آنهایی که از دوربین‌های مداربسته گرفته شده بود چه مواردی که نیروهای گمنام ضبط کرده بودند هر دو فرد صورت خود را با ماسک پوشیده و حتی بعضا کلاه هم داشتند و خیلی قابل تشخیص نبود که هویت واقعی آنها چیست.فیلم با نشان دادن حوادثی مثل: انفجار ورودی وزارت کشور در ۲۷ بهمن ۹۸ ، انفجار وزارت دادگستری در ۲۳ اسفند، وزارت ارتباطات در ۳ فروردین ۹۹ و... ادامه پیدا کرده و البته لحظات آخرش هم بخشی از زمان دستگیری متهمین به همراه مواد انفجاری مقابل ساختمان قضایی شهید باهنر را نشان می‌دهد اما کوتاه.پخش فیلم به پایان میرسد و با خاموش شدن تلویزیون همه به حالت قبلی خود باز می‌گردند.دو دانشجوی بازداشتی دانشگاه شریفبعد از دیدن مستند، این علی یونسی است که ابتدا صحبت‌هایش آغاز میشود؛میگوید در حسن نیت دانشگاه و قوه شکی نیست اما خواسته ام این است که پرونده زودتر به دادگاه برود و میخواهم وکیل داشته باشم.اضطراب در چهره او قابل مشاهده است و کلمات را بعضاً نگفته قورت میدهد!تا حدی که بخشی از سخنانش را باید به سختی یادداشت کرد.میگوید حاضر نیستم با ۲۰:۳۰ مصاحبه کنم و مسئول و پاسخگوی خواهر و برادرم هم نیستم و البته از محتوای حرفشان هم بی اطلاعم اما در حسن نیت آنها شکی ندارم.درباره برادرش میگوید من برایم قابل حدس است که او این حرف ها را بزند؛ چون زمانی در دفتر تحکیم وحدت دانشگاهشان مشغول بوده و میداند که اگر برگردد دستگیر میشود.اما حرف‌های منتسب به خواهرم برایم غیر قابل باور است‌؛ او ساکن انگلیس است و حتی سال ۹۶ در انتخابات رأی می‌دهد و باور اینکه این حرف ها را زده باشد برایم سخت است.در ادامه به این هم اشاره میکند که من و خانواده ام در این مدت به عناوین مختلف تحت فشار بودیم و احساس من از برگزاری این جلسه این است که شروع یک بازی جدید است و حس خوبی ندارم.دادستان میان کلام او به این اظهارات پاسخ میدهد:ما کاری با خانواده شما نداریم، هر جای دنیا هستند اگر میخواهند برگردند و ربطی به پرونده شما ندارد.مسئله ممنوع الملاقات بودن شما هم از نظر بیم تبانی در مراحل فعلی که تحقیقات است رخ داده است‌.اینجا البته باز هم به مسئله وکیل اشاره میکند و میگوید همانطور که گفتم قانون برای ما اینطور تعیین کرده که در این مرحله باید متهم از بین لیست وکلای مورد تایید قوه انتخاب کند و شما این کار را انجام ندادید و در واقع خودتان وکیل تعیینی انتخاب نکردید تا اینکه قوه مجبور شد وکیل تسخیری برای شما بگیرد.یونسی ادامه میدهد که ما موارد فیلم را تا حدی قبول داریم و تا حدی نهاینطور که من نقش غیر اصلی‌تر را داشتم؛ در حد نقش رانندگی ماجرا و...پایان را باز میگذارد و مرادی بعد از کمی وقفه شروع به صحبت میکند:تشکر میکنم از شما بابت حضور در این جلسهصحبت خاصی در این لحظه ندارم اما میخواهم بگویم این اتفاقات یک شبه رخ نداد و در واقع روندی بود که ما در آن قرار گرفتیم و به این مسائل منجر شد.(احتمالا برایتان مبهم باشد که بالاخره اتهامات را پذیرفتند یا خیر، راستش را بخواهید شاید اگر در جلسه هم بودید تشخیص این مسئله از بین صحبت‌هایشان سخت می‌بود اما برداشت من این است که بخشی از موارد را پذیرفته‌اند اما درباره مواردی هم توضیحاتی دارند)به درخواست حاضرین ادامه جلسه با سخنان اساتید پیش میرود و به عنوان اولین نفر دکتر جهانگیر شروع به صحبت میکند و از آنها میپرسد که آیا مجموعا میپذیرید یک چیزی بوده و بی‌گناه محض نیستید و اگر میپذیرید علت این کارها چه بود؟مرادی میگوید که اولا امیدوارم درباره این مسئله شایعه سازی نشود و اصطلاحاً خیلی شاخ و برگ پیدا نکند، و ثانیاً این فرآیندی بود که ما در آن قرار گرفتیم و حتی اگر بخواهم برای خانواده توضیح بدهم شاید حدود ۵ یا ۶ ساعت طول بکشد و نمی‌شود در چند دقیقه توضیح داد.دکتر بهمن آبادی شروع میکند:من احساس میکنم این دو بچه های خودم هستند‌؛ من علی را دورادور میشناسم و البته با امیرحسین ترم اول امسال درس داشتم و ترم دوم هم همینطور. او خانواده مذهبی دارد و پدرش مسئولیت های اجتماعی داشته و به نقل از او امیرحسین مکبر مسجدشان بوده و نماز صبح ها را خودش بیدار میشده است.واقعاً احساس میکنم ما هم مقصریم که این اتفاق رخ داده و اینکه خوب کار نکردیم.حین این صحبت‌هاست که امیرحسین مرادی شروع به گریه میکند و اشکه‌هایش را با دستمال پاک میکند.شاید حرفی نزند و شاید شما بگویید چرا میخواهی اشک‌هایش را مصادره کنی.او حرفی نمیزند اماکسی واقعا نمیداند دلیل این اشک‌ها چیست. شاید از روی پشیمانی است، شاید هم ناراحت از مخمصه‌ای که در آن گیر کرده یا شاید هم چیز دیگری که ما نمیدانیم.چیزی که نمیتواند یا نمیخواهد بگوید...نماینده بنیاد نخبگان شروع به صحبت میکند.نکته خاصی ندارد اما میگوید بنیاد وظیفه خود میداند که از اعضایش در مشکلات حمایت کند و در مسائل فرهنگی اجتماعی ورود کند.نوبت به صحبت تشکل‌ها میرسد که بناست به ترتیبی که در جلسه شب قبل بین خود با دکتر فاطمی زاده رسیده اند صحبت کنند.ترتیب خاصی هم نیست؛حروف الفبا!خانم امینی از طرف انجمن صحبت میکنند و معتقد است ابهام پرونده بالاست و البته اینکه تنها دادگاه عادل، صلاحیت رسیدگی دارد نه ما. ابهاماتی هم مطرح میکند.مثل ۵۹ روز انفرادی و البته اصل ۳۲ قانون اساسی که نمیگذارد بیش از مدتی فرآیند طولانی شود و در الان بیش از سه ماه است که هنوز پرونده به دادگاه نرسیده است.چهار مطالبه هم دارند:۱. ملاقات با خانواده ها۲. اینکه این افراد در همین ایام وکیل داشته باشند.۳. اینکه این افراد نخبه هستند و با رأفت اسلامی برخورد بشودو چهارم اینکه اگر امکان دارد به قید وثیقه تا زمان دادگاه آزاد شوند.دادستان پاسخ میدهد که قانون به ما اجازه داده تا ۲ سال این فرآیند را در صورت نیاز ادامه دهیم و البته به ماده ۲۴۲ آیین دادرسی کیفری اشاره میکند.نفر بعد نماینده انجمن مستقل است. صالح سلطانی یک گلایه دارد و یک درخواست:گلایه او از روند اطلاع رسانی این مسئله با ابهامات فراوان و البته تاخیر بسیار است.اینکه قوه بعد از گذشت زمان زیادی به مسئله ورود میکند و البته به یک اظهار نظر مختصر بسنده میکند.درخواستش هم است که فرآیند دادگاه بدون تاثیر گرفتن از فضاسازی ها و جوسازی های رسانه‌ای و بعضا احساسی روند منطقی و عادلانه خود را طی کند که به قول معروف جای شهید و جلاد عوض نشود.اشاره ای هم به صحبت دکتر فاطمی زاده میکند و میگوید:به همین علت من تعجب میکنم که چطور در جلسه مطرح شد این دو نفر اول مهر در دانشگاه باشند.من اطلاعی ندارم.اگر پروسه این مسئله همین مقدار است که خب هیچی اما اگر طولانی تر است، منطقی پشت این صحبت که اول مهر دانشگاه بیایند وجود ندارد.سوالی هم از دو متهم دارد:اینکه آیا در فرآیند سه ماه گذشته مورد آزار و اذیت بوده اند یا خیرمرادی پاسخ میدهد که ما که در فروردین دستگیر شدیم، به اتاق ۳ در ۴ دارای دستشویی رفتیم. ۱۰ روز آنجا بودم و برخورد زندان‌بان هم بد نبود. بعد از آن ۴۰ روز به بند ۲۴۰ رفتم. و بعد دوباره به مکان قبل اما در اتاقی بزرگتر برگشتم. جایی که ۸ تا ۹ نفر در یک اتاق بزرگ هستیم و هفته ای یکبار هم به مدت ده دقیقه میتوانیم با خانواده صحبت کنیم و اگر ‌کارشناس آنجا باشد بیشتر هم میشود.درباره برخورد ها هم با تردید میگوید که من نمیتوانم خیلی تعیین کنم چقدر خوب یا بد بوده‌اند، چون یک روز ممکن است خوب باشم و یک روز بد و نگاهم به مسائل و برخوردها عوض شود.علی یونسی هم جواب میدهد که من روز دستگیری چشمم آسیب دید و دچار خونریزی شد که تا وقتی وضعیتش وخیم نشد چیزی به پزشک نگفتم و دکتر به من گله کرد که چرا چیزی تا الان نگفتی؟!او همچنین از برخی برخوردهایی که در این مدت هم شده گلایه میکند و میگوید که برخی از آنها هنوز او را آزار میدهد.او هم حدود ۲۰ روز در بند ۲۴۰ بوده و بعد به بند ۲۰۹ منتقل شده است. درباره برخوردها هم ادعا دارد که در ابتدا با او بد برخورد میشده اما به مرور برخوردها بهتر شده اما این اواخر باز هم رفتارها متفاوت شده است.اینجا کارشناس امنیتی حاضر در جلسه به بحث وارد شده و میگوید که البته علاوه بر اینکه رفتار ضابطین بررسی و با کسانی که احتمالا اشتباه کرده اند برخورد خواهد شد اما این را هم بد نیست بدانید که یکی از این دو نفر حین دستگیری دست یکی از ماموران را گاز میگیرد و باید به این هم در کنار آن زخم چشم و... توجه کرد.نوبت به من! سید محمدامین سپیده‌دم میرسد که به عنوان نماینده بسیج دانشجویی مطالبم را بیان کنم.سه محور اصلی دارد:اول اعتراض جدی نسبت به روند اطلاع رسانی قوه که اولا اجازه نشر ابهامات مختلف را در فضای رسانه ای میدهد و البته به نگرانی دوستان، خانواده و مطلعین می‌انجامد و ثانیا هم آبروی نظام و دستگاه قضایی را مورد خدشه قرار میدهد و این هم چیزی نیست که از آن به سادگی‌عبور کرد.مسئله بعدی من این است که دو متهم دانشجو هر وضعیت و روندی داشته باشند، تا قبل از این جز درس و مشق کار دیگری نداشته اند و بعید است با فرآیندها و حقوق خود آشنا باشند و باید این مطالب برایشان شفاف شود تا اولا از حقوق خود برخوردار باشند و ثانیاً اگر اشتباه یا ظلمی در این مدت در حقشان شده آن را متوجه شده و پیگیری کنند.و سوم هم اینکه واضحاً این پرونده فرایند مشخصی دارد که باید طی شود.مطالبه این است که قوه قضاییه بدون اینکه درگیر حواشی، جوسازی ها و برخی مظلوم نمایی ها شود و البته حتماً در پروسه ای عادلانه با مسئله برخورد کند اما چندان صفر و یک هم به مسئله نگاه نکند و شرایطی که این دو نفر در آن بودند و اگر احیاناً فریب خورده اند یا دچار کنجکاوی شدند یا هر چیز دیگر هم لحاظ شود. و با توجه به پشیمانی این افراد تا حدی که امکان دارد رأفت اسلامی نیز صورت گیرد اما بدانیم آن سوی ماجرا و پشت پرده اتفاقات سازمان منافقینی با آن سابقه کذا قرار دارد و نمیشود از آن صرف نظر کرد.ساعت حدود ۱۳:۱۰ دقیقه است که قاسمی نماینده جامعه اسلامی شروع به صحبت میکند، او ابتدا به وعده‌های آزادی که به خانواده‌هایشان داده می‌شد اعتراض میکند و این احتمال را در قالب سوال مطرح میکند که اگر این وعده ها داده شده آیا به این دلیل بوده که از نشر بیش از حد مطالب و حواشی در رسانه‌ها جلوگیری شود یا خیر؟همچنین حدود ۶۰ روز انفرادی این افراد را سخت میداند و آن‌را نوعی شکنجه قلمداد میکند.همچنین سوالی از متهمین دارد که آیا خبری که درباره ابتلای یکی از آنها به کرونا منتشر شد صحت دارد؟یونسی هم پاسخ میدهد که ببینید قبل از دستگیری من، عمه ام به کرونا مبتلا شد و چون شوهر عمه من دکتر است، نشانه های آنرا به من گفت.من در زندان یکبار به تعدادی از آن نشانه ها مبتلا شدم و احساس کردم با توجه به آن گفته ها کرونا گرفته ام و به مادرم هم گفتم که «حدس میزنم کرونا گرفته ام» اما تستی نداده ام و صرفاً احتمال بوده است‌. حالا اینکه چه چیزی‌منتشر شده را هم نمیدانم.نفر آخر هم امیرمحمد احمدی است که به نمایندگی از شورای صنفی صحبت میکند و اولاً خواستار ملاقات حضوری با خانواده ها شده و از وعده های پوچ آزادی گلایه میکند و همچین با سه بار تاکید خواستار حداکثر رافت اسلامی در حق این دو دانشجو میشود.نوبت به بازپرس جعفری میرسد تا توضیحاتش را شروع کند‌.به ساعت که نگاه میکنم حدود ۱۳:۳۰ است و امتحان مجازی اندیشه اسلامی ۱ در حال شروع شدن است.اجازه میگیرم قبل از شروع سخنان آقای جعفری با خداحافظی جلسه را ترک میکنم.ساعت حدود ۱۳:۵۰ است که امتحان اندیشه ۱ مقابل دادسرای عمومی و انقلاب تهران به خوبی برگزار میشود و مجدد به طبقه دوم ساختمان میروم بلکه بتوانم در جلسه شرکت کنم.مسئول بیرون جلسه اجازه ورود نمیدهد و حدود ۵ دقیقه منتظر میمانم تا جلسه به اتمام برسد!علی یونسی و امیرحسین مرادی به همراه مأموران از مقابلم حرکت کرده و به سمت طبقه همکف می‌روند.جلسه پایان می‌یابد و مسائل جدیدی در ذهنم ایجاد شده و من را به خود مشغول کرده است.بگذریم!اکنون که در حال نگارش این متن هستم، لحظات اذان است و دعا میکنم نتیجه این ماجرا هر چه که هست، ابداً به تلخی جنایات منافقین در دهه شصت در حق مردم ایران نباشد و عاقبتش برای همه از جمله این دو دانشجو به خیر و صلاح باشد.شما هم دعا کنید...نقطه.پایان!پ.ن: شاید اگر بخواهم کمی هم به فرامتن این دیدار بپردازم باید به بعد از این جلسه هم اشاره کنم.ظاهرا در آن دقایق آخر که من در جلسه نبودم قوه قضاییه به حاضرین میگوید که روایت جلسه را تا زمانی که ما اجازه ندادیم منتشر نکنید؛ به همین علت هم بین جمع توافق میشود که هیچ خبری به بیرون مخابره نشود‌. تا اینکه شب گذشته از قوه قضاییه به دکتر فاطمی زاده اطلاع میدهند که انتشار مطالب بلامانع است و جلسه‌ای با حضور همان نمایندگان تشکل‌ها و دکتر افشین به صورت مجازی تشکیل می‌شود و طبق صحبت دکتر افشین دانشگاه بنا ندارد که خبر این جلسه را به صورت رسمی رسانه ای کند و روایت جلسه را به تشکل ها می‌سپارد.پیشنهاد انتشار متن مشترک هم مطرح می‌شود که خب بعضی از دوستان موافق نبودند و دلایلی هم برای خودشان داشتند و در نهایت رسیدیم به آنچه که دیدید!انتهای پیام/
روح‌الله ایزدخواه نماینده مردم تهران در مجلس شورای اسلامی در گفت‌وگو با خبرنگار پارلمانی خبرگزاری فارس، درباره شکایت نمایندگان از قانون شکنی جهانگیری و اعمال ماده 234 آئین‌نامه داخلی مجلس اظهار داشت: اگر اعمال ماده 234 آئین‌نامه داخلی مجلس در صحن علنی به تصویب نمایندگان برسد قطعا موضوع شکایت از معاون اول رئیس‌جمهور را از قوه قضائیه پیگیری خواهیم کرد.وی افزود: نقض قانونی که دولت انجام داده برای نمایندگان مجلس پذیرفتنی نیست، چرا که قوه مجریه با الحاق شرکت بازرگانی دولتی از وزارت جهاد کشاورزی به وزارت صمت قانون تمرکز وظایف و اختیارات بخش کشاورزی را نقض کرده است.نماینده مردم تهران در مجلس تصریح کرد: هدف از تصویب قانون تمرکز وظایف و اختیارات بخش کشاورزی آن بود که این وزارتخانه متولی تولید و بازرگانی اقلام کشاورزی بوده و همه اختیارات در این وزارتخانه متمرکز باشد که اتفاقا این کار در طول سال‌های اخیر منجر به خودکفایی محصولات کشاورزی و بهبود تراز تجاری شده بود.ایزدخواه خاطرنشان کرد: زمانی که شرکت بازرگانی دولتی در اختیار وزارت جهاد کشاورزی بود عملکرد بسیار خوبی داشت و ما موفقیت‌های زیادی در خودکفایی گندم شاهد بودیم ودلیلی نداشت این قانون از سوی دولت نقض شود.عضو کمیسیون صنایع و معادن مجلس افزود: ظرف مدت 2 ساعتی که موضوع اعمال ماده 234 آئین‌نامه داخلی مجلس نسبت به معاون اول رئیس‌جمهور در سامانه مجلس شورای اسلامی بارگذاری شده بود 36 نماینده به آن رای دادند که اگر این موضوع را به هیأت رئیسه ارجاع نمی‌دانم قطعا امضاها چندین برابر امضاهای فعلی بود.نماینده مردم تهران در مجلس با بیان اینکه موضوع شکایت نمایندگان از قانون شکنی جهانگیری  معاون اول رئیس‌جمهور و اعمال ماده 234 قانون آئین‌نامه داخلی مجلس هم اکنون در اختیار هیأت رئیسه است و منتظر در دستور کار قرار گرفتن این موضوع هستیم.ایزدخواه گفت:‌ اگر نماینده‌ای با این موضوع موافق است می‌تواند به هیأت رئیسه مراجعه کرده و این درخواست را امضا کند.انتهای پیام/
به گزارش خبرنگار پارلمانی خبرگزاری فارس، پس از انتخاب رئیس کمیسیون اصل نود در صحن علنی مجلس توسط نمایندگان سایر اعضای هیأت رئیسه این کمیسیون در نشست فردای آن انتخاب می‌شوند.حجت‌الاسلام نصرالله پژمانفر نماینده مردم مشهد و کلات و رئیس کمیسیون اصل نود مجلس در گفت‌وگو با خبرنگار پارلمانی خبرگزاری فارس، گفت: فردا دیگر اعضای هیأت رئیسه کمیسیون اصل نود، نایب رئیس اول و دوم، دبیران اول و دوم و سخنگو توسط اعضا انتخاب خواهند شد.وی افزود: ‌علاوه بر انتخاب اعضای هیأت رئیسه در نشست فردا روسا و اعضای کمیته‌های پنج‌گانه کمیسیون نیز انتخاب و مشخص می‌شوند و کمیته‌ها فعال خواهند شد.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش گروه سیاسی خبرگزای فارس به دنبال تشکیل فراکسیون ایثارگران مجلس شورای اسلامی، جمعیت جانبازان انقلاب اسلامی با صدور پیامی ضمن تبریک این رخداد، حمایت خود از تصمیمات این فراکسیون را اعلام و مطالبه‌گری برای اجرای آن از دستگاه‌های متولی را به عنوان دستور کار این جمعیت یادآوری کرد.در متن این پیام ضمن آرزوی توفیق روز افزون برای پرچمداری مکتب امامین انقلاب و فرهنگ تحرک‌آفرین و انسان‌ساز ایثار و شهادت، بر نقش‌آفرینی این جمعیت به عنوان ناظر بر دستگاه‌ها در خصوص اجرای تصمیمات فراکسیون ایثارگران تاکید کرد.در ادامه این پیام آمده است: «جمعیت جانبازان انقلاب اسلامی سازمان یافتن فراکسیون ایثارگران مجلس یازدهم با وجود بسیاری از چهره‌های نام آشنا را ارج مینهد. پرچم داری، همدلی و همراهی تمامی اعضای محترم این فراکسیون و همه نمایندگان انقلابی مجلس یازدهم فصلی جدید را در تحقق آرمانها و مطالبات خانواده بزرگ جانبازی و ایثارگری پیشرو قرار داده است. جمعیت جانبازان انقلاب اسلامی با تمام توان و در مراحل تبدیل ایده‌ها و پیشنهادات به مصوبات با نظرات کارشناسی خود در کنار شما خواهد بود و نظارت بر اجرا برای پرهیز آزمون و خطاهای دستگاه‌های اجرایی را بر عهده خواهد گرفت. امید است در این تعامل با قوانین موثر دستیابی به نتیجه اجرای قوانین کوتاه تر شود».انتهای پیام/
به گزارش خبرگزاری فارس، علی رضا معزی معاون ارتباطات و اطلاع رسانی دفتر رئیس جمهور طی توئیتی درباره آمار اعلام شده رئیس جمهور در جلسه امروز ستاد ملی مقابله با کرونا نوشت: همان‌گونه که ‎رئیس‌جمهور در ستاد ملی اشاره‌کردند؛ تحلیل ارائه‌ شده مستند به برآورد معاونت تحقیقات وزارت بهداشت  است که در آن براساس یک سناریوی تخمینی  تاکنون ۲۵میلیون ایرانی با ویروس ‎کرونا درگیر شده و ایمنی کاملی به دست آورده اند و تا مدتی در معرض ابتلای مجدد نخواهند بود.به گزارش فارس، حسن روحانی در جلسه امروز ستاد ملی مبارزه با کرونا گفت: در گزارشی که از معاونت تحقیقات وزارت بهداشت به دست من رسید آمده تخمین این است که تا الان ۲۵ میلیون ایرانی به این بیماری مبتلا شده‌اند. ۱۴ هزار نفر هم جان خود را از دست داده‌اند ودر مدت حدود این ۱۵۰ روز بیش از  ۲۰۰ هزار نفر در بیمارستان‌ها بستری بوده‌اند و باید احتمال دهیم که ۳۰ تا ۳۵ میلیون نفر دیگر در معرض ابتلا خواهند بود.انتهای پیام/
به گزارش خبرنگار پارلمانی خبرگزاری فارس، مخاطبان گرامی با ثبت سوژه‌ای در بخش فارس من با عنوان «مستمری بانوان سرپرست خانوار افزایش یابد» خواستار پیگیری این موضوع شدند.در همین راستا با اردشیر مطهری نماینده مردم گرمسار در مجلس و عضو هیات رئیسه کمیسیون اجتماعی مجلس شورای اسلامی گفت‌‌وگو کردیم.وی در گفت‌وگو با خبرنگار پارلمانی خبرگزاری فارس درباره مشکلات اقتصادی و معیشتی زنان سرپرست خانوار اظهار داشت: باید منزلت خانوارهایی که سرپرست آنان زن هستند در شرایط به هم ریخته اقتصادی و معیشتی و گرانی اخیر حفظ شود.وی با تاکید بر اینکه وظیفه دولت و مجلس حمایت از زنان سرپرست خانوار است و باید به سمت توانمندسازی آنان گام‌های موثری برداریم افزود: این افراد نباید دچار آسیب شوند این در حالی است که طبق برنامه ششم باید مستمری زنان سرپرست خانوار افزایش یابد.  عضو هیات رئیسه کمیسیون اجتماعی مجلس تصریح کرد:  توانمندسازی زنان سرپرست خانوار با تکیه بر شایستگی‌ها و آموزشهای لازم باید منجر به خودکفایی آنان شده و استقلال‌شان بیشتر شود.  مطهری بر خانه دار شدن زنان سرپرست خانوار با حمایت‌ مجلس و دولت تاکید کرد و افزود: باید تلاش کنیم تا شرایطی را ایجاد کنیم که همه زنان سرپرست خانوار تحت پوشش قرار گرفته و خانه دار شوند.  وی در پایان درخواست کرد که تامین اجتماعی و دولت مستمری بانوان سرپرست خانوار افزایش بیشتری کند.  انتهای پیام/
به گزارش خبرنگار پارلمانی خبرگزاری فارس، مخاطبان گرامی با ثبت سوژه‌ای در بخش فارس من با موضوع «لزوم طرح دو فوریتی مجلس برای تعویق کنکور» خواستار پیگیری این موضوع شدند.در همین راستا با مهدی اسماعیلی نماینده  مردم میانه و عضو کمیسیون آموزش مجلس شورای اسلامی گفت‌وگو کرده‌ایم.وی در گفت‌وگو با فارس، اظهار داشت: ما بایستی به نظر ستاد ملی کرونا در موضوعات مختلف تمکین کنیم، چرا که موضوع برگزاری کنکور موضوع ساده‌ای نیست و مسئولین بایستی اعلام کنند که روز برگزاری کنکور چه زمانی است.عضو کمیسیون آموزش مجلس خاطرنشان کرد: ستاد ملی مقابله با کرونا باید پس از آنکه وضعیت کشور در موضوع مقابله با کرونا مشخص شد و اعلام کرد که قابل کنترل است در آن صورت می‌توان آزمون کنکور را برگزار کرد ضمن اینکه فقط در آن شرایط است که داوطلبین و خانواده‌ها نگرانی از حضور در کنکور را نخواهند داشت و خطر ابتلا به این ویروس را هم نخواهند داشت.اسماعیلی گفت: با بررسی‌های متعدد و جوانب امر و به منظور سلامت داوطلبان حضور در کنکور کارشناسی ارشد و دکترا این آزمون به تعویق افتاد ولی تعویق برگزاری زمان در شرایط فعلی کمی زود است چرا که باید بررسی‌های بیشتری برای زمان قبلی که برای برگزاری کنکور اعلام شده بود فرا برسد تا در نهایت در این باره تصمیم‌گیر کنیم.وی افزود:‌ در روزهای آینده و با بررسی‌های بیشتر احتمال خطر ابتلا دانش‌آموزان و داوطلبین عزیزی که بنا دارند در کنکور شرکت کنند، بررسی خواهد شد.نماینده مردم میانه گفت: ‌نظر شخصی من آن است که جان دانش‌آموزان از هر چیزی واجب‌تر است و نباید جان دانش‌آموزان به بهانه برگزاری کنکور به خطر بیفتد.اسماعیلی گفت: اگر کرونا مهار شد امکان برگزاری آزمون را خواهیم داشت در غیر این صورت با حجم زیاد دلهره و دغدغه خانواده آنها مواجه خواهیم بود.وی تاکید کرد: تصمیم‌گیری در مورد تعویق زمان کنکور مانند تصمیم‌گیری درباره آزمون‌های کارشناسی ارشد و دکتری و خدمت سربازی است. چرا که وضعیت سفید، زرد و یا قرمز میزان شیوع کرونا می‌تواند در نحوه تصمیم‌گیری ما تاثیر داشته باشد.عضو کمیسیون آموزش مجلس گفت: اگر وضعیت کشور در بحث شیوع کرونا به سمت و سویی باشد که تجمع می‌تواند جان تعدادی از مردم کشورمان را تهدید کند قطعا مسئولین و دست اندرکاران به عدم برگزاری کنکور رای خواهند داد، لذا دولت و مجلس با بررسی های بیشتر در این باره تصمیم گیری خواهند کرد.اسماعیلی افزود: مجلس و به ویژه کمیسیون آموزش به صورت مستمر وضعیت میزان شیوع کرونا در کشور را در آستانه برگزاری کنکور پایش می‌کنند و اگر احساس کنیم که عدم برگزاری کنکور فواید بیشتری نسبت به برگزاری آن دارد، حتما دخالت کرده و با ارائه طرح‌های دو فوریتی مانع از برگزاری آزمون کنکور خواهیم شد. ولی در مجموع فعلا دولت و مجلس در حال بررسی این موضوع هستند.انتهای پیام/
به گزارش خبرنگار پارلمانی خبرگزاری فارس، مخاطبان گرامی با ثبت سوژه‌ای در بخش «فارس من‌ با عنوان «حمایت از سامانه سوت‌زنی خبرگزاری فارس» خواستار پیگیری این موضوع شدند.در همین راستا و برای بررسی بیشتر این موضوع با حجت‌الاسلام حسن نوروزی عضو کمیسیون قضایی و حقوقی در مجلس شورای اسلامی گفت‌وگو کردیم.وی در گفت‌وگو با خبرنگار پارلمانی خبرگزاری فارس، درباره سوت زنی اظهار داشت: ما در الحاقیه 12 ماده به حسابرسی اموال مسئولین بر اساس اصل 49 قانون اساسی تبصره 17 آمده است که مردم می‌توانند مراجعه کرده و موارد خاص را به قوه قضائیه اعلام کنند و بر همین اساس دادستان کل کشور مکلف است که سامانه‌ای را در این باره راه‌اندازی کند.وی افزود:‌متاسفانه چون کمیسیون قضایی و حقوقی مجلس حدنصاب قانونی لازم را ندارد نمی‌توانیم از دادستان کل کشور سؤال کنیم که چرا این وظیفه و تکلیف قانونی انجام نشده است.عضو کمیسیون قضایی و حقوقی در مجلس تصریح  کرد:‌ما در مورد سوت زنی قانون داریم ولی اینکه قوه قضائیه و دادستان کل کشور سامانه‌ای را ایجاد کرده و موظف به اعلام علنی آن باشد متاسفانه تاکنون عملیاتی نشده است.نماینده رباط کریم در مجلس درباره کاهش فسادها بر اساس سوت زنی در کشور اظهار داشت: ما چند قانون و طرح و لایحه در مجلس دهم تصویب کردیم که اگر در مجلس یازدهم به آنها عمل شود 90 درصد فساد در کشور جلوگیری خواهد شد که می‌توانم به ثبت اموال مسئولین، ایجاد سامانه دریافتی کارکنان دولت و مسئولین، حسابرسی و اموال مسئولین و 12 الحاقیه به آن اصلاحیه قانون پولشویی این موارد است که اگر به این موارد عمل شود حجم زیادی از فسادها کنترل خواهد شد و نیازی به قانون دیگری نداریم.انتهای پیام/
به گزارش حوزه پارلمانی خبرگزاری فارس، سیدامیرحسین قاضی‌زاده هاشمی نایب رئیس مجلس شورای اسلامی در صفحه شخصی خود در توئیتر مطلبی درباره مریم رجوی منتشر کرد.متن مطلب نایب رئیس مجلس درباره مریم رجوی به شرح زیر است:رجوی مردم را در خیابان می‌کشت، پهلوی ده سال قبل‌ترش در زندان. رجوی پرونده سازی برای تحریم ایران می‌کند، مگر کار خبرنگاران bbc و منوتو و رادیو فردا چیست؟ رجوی دختران را مسخ اهداف و منافع غیر انسانی خودش می‌کرد، مسیح علی نژاد نیز. فقط فهمیدن جنایت‌های رجوی به فکر کردن نیاز ندارد.انتهای پیام/
گروه پارلمانی خبرگزاری فارس: شفافیت یکی از مطالبات جدی مردم از مجلس یازدهم است و در پاسخ به همین مطالبه است که محمدباقر قالیباف، رئیس مجلس شورای اسلامی در تبیین نقشه راه این مجلس، شفاف سازی را در کنار هوشمندسازی، شفاف‌سازی، کارآمدسازی و مردمی‌سازی به عنوان یکی از 4 محور اساسی معرفی کرد.این مطالبه از سوی مخاطبان خبرگزاری فارس هم در سامانه فارس در قالب چند کمپین مطرح شد که از جمله مخاطبان ما «حرکت مجلس به سوی شفافیت آرای نمایندگان» را خواستار شده و در راستای افزایش شفافیت در پارلمان ایده «راه‌اندازی شبکه تلویزیونی مجلس» را ارائه کرده‌اند.در واقع این مطالبه از آنجا جدی تر شد که مجلس قبل بیشترین شعار و وعده را درباره «شفافیت» داد اما کارنامه ای خالی از شفافیت از خود بر جای گذاشت؛ در واقع نمایندگان در دوره دهم گرچه بارها طرح شفافیت آرای نمایندگان را به صحن آورده و در معرض رای گذاشتند اما به سرانجام نرساندند.* شفافیت؛ شعار ناکامی که از مجلس قبل بر جای ماندنخستین طرحی که مجلس دهم برای شفافیت پارلمان در دستور کار داشت طرح شفافیت آرای نمایندگان مجلس بود که بر اساس آن قرار بود در رای‌گیری‌ها جهـت اطلاع مردم، اسامی نمایندگان موافق، مخالف و ممتنع در سامانه الکترونیکـی که برای عموم در دسترس است، منتشر شود. در این صورت رای‌گیری مخفی صرفا در موارد استثناء با تقاضای پـانزده نفر از نمایندگان مجلس و رای اکثریت قابل انجام بود.با ناکام ماندن طرح اول، طرح شفافیت نظام تقنینی در مجلس مطرح شد که علی‌رغم موافقت نمایندگان با فوریت آن اما این طرح هم به سرانجام نرسید چرا که از همان ابتدا هم مشخص بود مجلس نمی‌تواند بر اساس قانون اساسی درباره رای‌گیری تمامی شوراها، مجامع و نهادهای موثر در فرآیند قانون‌گذاری و نهادهای تصمیم‌گیرنده که صلاحیت سیاست‌گذاری یا وضع قانون و مقررات تصمیم گیری کند. این موارد علاوه بر مجلس شامل هیات وزیران، مجمع تشخیص مصلحت نظام، شورای عالی انقلاب فرهنگی و شورای عالی فضای مجازی، شوراهای شهر و روستا، خبرگان رهبری و شورای نگهبان بود.  این طرح هم علی‌رغم هیاهوی بسیار اما مسکوت ماند.این شرایط اما از سوی علی لاریجانی، رئیس مجلس وقت هم مورد تائید بود و در توجیه به سرانجام نرساندن آن تاکید داشت: اینکه بقیه دستگاه‌ها در نهایت اختفا باشند اما به مجلس که برسند بگویند این شفافیتی که اکنون هست نیز باید ۱۰ برابر شود.* نگاه مجلس یازدهمی‌ها به شفافیت؛ شفافیت آرا کف تحول خواهد بودمجلس یازدهم اما از همان ابتدا شفافیت را در دستور کار خود قرار داد. محمدباقر قالیباف در نخستین مواضع خود درباره مجلس یازدهم تاکید کرد که شفافیت فقط در خصوص رای نیست ، بلکه ابعاد این موضوع گسترده است و باید شفافیت را در حوزه‌های مختلف را در نظر بگیریم. وقتی نماینده مجلسی از وزیری سئوالی می‌پرسد ولی آن را پس می‌گیرد دلیلش چیست؟ قانون تضاد منافع، قانون ضد انحصار و البته قانون حمایت از افشاگری‌های مستند هم از دیگر قوانینی است که حتما در مجلس آن‌ها را پیگیری خواهیم کرد.موضع برخی دیگر از نمایندگان مجلس یازدهم هم این بود که شفافیت آرای نمایندگان حداقل تحولی است که باید در مجلس رخ دهد.اما برای تحقق کف این تحول؛ مجلس یازدهمی ها طرح شفافیت آرای نمایندگان مجلس را تقدیم هیات رئیسه کردند و این طرح با 170 امضا 13 خرداد ماه اعلام وصول شد.طراحان در بیان دلایل توجیهی خود تاکید داشتند: با عنایت به منطق قانون اساسی بویژه اصل 69 و رویه تصویب اصول آن در مشروح مذاکرات تصویب قانون اساسی در خبرگان سال‌های 1358 و 1368 و تجارب موفق جهانی درباره شفافیت و با عنایت به اینکه عملکرد و رای وکیل نمی‌تواند از موکل پنهان باشد و با توجه به مطالبه عمومی مردم و تعهد اکثر نمایندگان مجلس یازدهم به مردم برای پیگیری موضوع و به دلیل نقش مهم شفافیت در مبارزه با فساد و ویژه خواری و نظر به اینکه پیش از استفاده از سیستم الکترونیکی، آرای نمایندگان در جلسات علنی شفاف بوده است این طرح تقدیم می‌شود.بر این اساس و در صورت تصویب نهایی نماینده رسانه ملی با رعایت شرایط مندرج در این ماده اجازه حضور و تهیه گزارش از جلسات کمیسیون‌های مجلس را خواهد داشت و همچنین  هیئت رئیسه مجلس موظف است در پایان هر جلسه علنی مجلس شورای اسلامی آرای هریک از نمایندگان را به جز مصادیق بند 3 ماده 118 به تفکیک موافق، مخالف، ممتنع و عدم مشارکت در سامانه اطلاع رسانی مجلس شورای اسلامی به طور شفاف اعلام کند به نحوی که مشاهده و داده پردازی آن برای آحاد ملت امکان پذیر باشد.در همین حال گزارش حضور، غیاب، تاخیر و نیز ماموریت‌های داخلی و خارجی تمام نمایندگان نیز باید هرماه توسط هیئت رییسه مجلس به طور شفاف در سامانه مذکور اطلاع رسانی شود.* عقده‌ای که از مجلس دهم در دل مردم باقی ماند در مجلس یازدهم جبران می‌شوددر همین رابطه حجت‌الاسلام احد آزادیخواه نمایند مردم ملایر در مجلس شورای اسلامی در گفت‌وگو با  فارس می‌گوید: عقده‌ای که در مجلس دهم درباره طرح‌های شفافیت به کام خیلی از نمایندگان و در دل مردم باقی ماند قطعا در مجلس یازدهم و با شفافیت حداکثری جبران خواهد شد.وی با بیان اینکه در مجلس یازدهم قطعاً شفافیت عملکرد نمایندگان و وضعیت آنان و نه فقط شفافیت آرا دنبال خواهد شد، ادامه می‌دهد: این شفافیت در حوزه دریافتی‌ها، حقوق، دستمزد، حضور، غیاب، سفرهای خارجی، اموال و املاک نماینده خواهد بود. ضمن اینکه این بسته شفافیت باید در اختیار مردم باشد.به دنبال اعلام وصول این طرح بود که رئیس مجلس شورای اسلامی با انتشار مطلبی در صفحه شخصی خود با حمایت از طرح شفافیت آرای نمایندگان نوشت: پیش از این، شفاف‌سازی، هوشمند‌سازی، کارآمدی و مردمی‌سازی را چهار رویکرد اصلی در تحول مجلس و لازمه‌ قوی و کار‌آمدن شدن آن عنوان کرده بودم.وی تاکید کرد: طرح شفافیت آرای نمایندگان یکی از گام‌های اولیه در بخش شفاف‌سازی فرآیندهای تصمیم‌گیری در مجلس شورای اسلامی است که در جلسه امروز مجلس اعلام وصول شد.اما از سوی دیگر، قالیباف تاکید دارد که در این دوره از مجلس اصالت با کمیسیون‌ها است و 4 محور مورد نظر از جمله شفافیت را درباره کمیسیون‌ها نیز بارها تکرار کرده است؛ لذا شفافیت مذاکرات کمیسیون‌ها مطالبه دیگری است که در این دوره از مجلس به طور جدی مطرح است.* از شفافیت آراء تا «مجلس تی وی» همه راهکارهای مجلس یازدهم برای شفافیتمخاطبان فارس من در راستای افزایش شفافیت در پارلمان ایده «راه‌اندازی شبکه تلویزیونی مجلس» را ارائه کرده‌اند. احمد امیرآبادی نماینده مردم قم و عضو هیات رئیسه مجلس شورای اسلامی می‌گوید: در راستای تحول در مجلس و تقویت نظم در جلسات صحن و کمیسیون‌ها و شفافیت در پارلمان بحث پخش زنده جلسات را دنبال می‌کنیم.وی تاکید می‌کند: برای تحقق شفافیت به دنبال این هستیم که با استفاده از ظرفیت شبکه‌‌های اجتماعی بحث پخش جلسات کمیسیون‌ها را دنبال کنیم که در این زمینه پیش‌تر بنده برای مثال گفته بودم می‌توان از اینستاگرام استفاده کرد که البته این موضوع برای مثال بیان شد وگرنه ما به دنبال انجام این اقدام در شبکه‌های اجتماعی داخلی هستیم و البته از سوی دیگر بحث راه‌اندازی «مجلس تی وی» را دنبال می‌کنیم.راه اندازی تلویزیون مجلس در واقع یک راهکار دیگر برای شیشه‌ای شدن مذاکرات مجلس و ابزاری دیگر برای شفافیت است. هر یک از پارلمان­‌های جهان مطابق با شرایط و مقتضیات خاص خود در خصوص انتشار یا عدم انتشار آن، سیاست‌­هایی وضع کرده‌­­ و ابزارهایی به کار می‌برند.شفافیت آرای نمایندگان که حاصل تمام فعالیت‌های یک نماینده در مجلس است امکان نظارت مردم، احزاب، نهادهای سیاسی و رسانه­‌ها بر عملکرد و آراء نمایندگان را فراهم می‌کند و علاوه بر آن به کاهش فساد و پاسخگو  کردن نمایندگان در برابر تصمیمات خود می‌انجامد.انتهای پیام/
"خبرگزاری فارس ـ یادداشت میهمان؛ مهرداد سیناپور: بازهم تیرماه و باز هم برگزاری ""همایش سالیانه ویلپنت"" از سوی سازمان تروریستی منافقین، اما این دفعه به صورت مجازی و در آلبانی!سال گذشته هم این همایش به دلیل عدم اجازه دولت فرانسه جهت برگزاری ویلپنت، منافقین از امتیاز برپایی آن مراسم در پاریس بی‌بهره شدند و امسال نیز به دلیل شرایط ویژه کرونا، مراسم در آلبانی و به صورت ویدیویی با سخنرانی مریم رجوی و ارتباط ویدیویی با برخی به اصطلاح حامیان و همکاران خارجیان سازمان برگزار شد.نکات مختلفی پیرامون این کنفرانس و شرایط فعلی سازمان تروریستی منافقین می توان مطرح کرد که تنها به برخی از آنها در این گفتار اشاره می شود و امیدواریم در یادداشت‌های دیگر به فراخور اقتضای زمان و شرایط، به ابعاد بیشتری از وضعیت تروریست های اشرف نشین و حامیان کرایه ای آنها، جایگاهی که در میان جبهه معارضین نظام دارند، مشکلات درون تشکیلاتی پدیده ای که با آن دست و پنجه نرم می‌کنند، منابع درآمدی سرشاری که علیرغم ادعاهای تبلیغاتی اشان از آن برخوردارند و موارد دیگری از این دست بپردازیم.در موضوع منافقین، میزبانی طولانی مدت فرانسه از آنها و آزادی عملی که به یک گروه تروریستی جهت انجام فعالیت های تبلیغاتی و تروریستی آنها، علیرغم آنکه علناً و مستقیم به دشمنی با حکومتی مشروع در سطح بین المللی می پردازند، همواره علامت سوالی بزرگ برای ما داشته و دارد و تاکنون هم مقامات فرانسوی دلیل، پاسخ و استدلال مشخصی در این خصوص ارائه نکردند و امیدواریم دستگاه دیپلماسی ایران و رسانه های مستقل و آزاد جهان از مسئولین کاخ الیزه مطالبه گری جدی‌تری را در این موضوع داشته باشند.همین وضعیت برای دولت آلبانی هم وجود دارد، آنها چند سالیست که میزبان اعضای سالخورده فرقه تروریستی رجوی هستند و به خوبی از این مهم آگاه هستند که پناه دادن به گروهی که هدفش را رسما براندازی نظامی مشروع و قانونی اعلام می کند، تبعات بین المللی دارد و باید پاسخگوی اقدام خود در این خصوص باشند.در دوره اوباما رئیس جمهور سابق آمریکا، همواره بودجه مشخصی از سوی کاخ سفید به جیب سازمان تروریستی رجوی پرداخت می‌شد و عده‌ای از دولتمردان وقت آمریکا حساب ویژه ای روی آن سازمان، اقدامات تروریستی آن، سابقه سیاهی که در دشمنی با نظام و کشتار ۱۷ هزار نفر از ایرانیان بی گناه از آن برخوردار است و عملکرد اعضای پیر و فرتوت سازمان منافقین در سایه فضای مجازی، باز کرده بودند.اما در دولت ترامپ نه تنها دیگر از آن بودجه و حمایت های گسترده مالی از سوی آمریکا خبری نشد، بلکه کاخ سفید و نزدیکان رئیس جمهور هم این واقعیت را متوجه شدند که منافقین هرگز توان، ظرفیت و پتانسیل لازم جهت جایگزین بودن برای حکومت فعلی ایران را ندارند و به همین دلیل دیگر توجهی به رجوی و تیم سالخورده و از پای افتاده آن ندارند.همزمان با برگزاری مراسم سالیانه منافقین در آلبانی، در برخی شهرهای اروپا و آمریکا عده ای قلیل افراد کرایه ای همانند سال‌های گذشته اجیر شدند تا با به راه انداختن نمایش‌های خیابانی جلب توجه کرده و کم خود را زیاد نشان دهند!یکی از نکات جالب اما تکراری در این گونه اجتماعات همین بوده و هست که پس از شنیدن صدای فردی که شعارها را مطرح می کرد و از بلندگوها پخش میشد، صدای فرد دیگری پس از آن به گوش نمی رسید.شاید یکی از دلایل این نکته آن است که اکثر افراد حاضر در این گونه نمایش های خیابانی ترتیب داده شده از سوی سازمان، غیر ایرانی هستند و متوجه زبان فارسی و شعارهای مطرح شده نمی شوند!نکته دیگر اینکه گویا سازمان منافقین نهایتا مجبور به پذیرش استیلا و برتری پهلوی برخود شده است.پس از کِش و قوس‌های فراوان میان معارضین و گروه‌های به اصطلاح برانداز و معاند نظام، گویا جریان موسوم به سلطنت طلبان توانستند گروه رجوی (منافقین) را مجاب به رفتن به زیر پرچم خود کنند!با جستجو کردن سایت mojahedin.com می توان دید که این سایت ذیل وب سایت متعلق به پهلوی و سلطنت طلبان به آدرس pahlavi.com قرار گرفته است که پس از ورود به آن وبسایت، به وضوح تصاویر فرح پهلوی و همسرش شاه مخلوع ایران را شاهد هستیم.منافقین که سالها تلاش کردند خود را به لطایف الحیلی جایگزین برتر نظام جمهوری اسلامی ایران القا کرده و به واسطه این ادعا، میلیاردها دلار از برخی اعراب منطقه، رژیم صهیونیستی، آمریکا و برخی حامیان اروپایی خود دریافت کنند، امروز به زیر سلطه و پرچم پهلوی و به اصطلاح سلطنت‌طلبان رفته اند.در پایان، آنکه، افزایش سن اکثریت اعضای تیرانا نشین و تروریست های مجازی رجوی، غیبت طولانی مدت مسعود رجوی و ناپدید شدنش از چشم اعضا و دوربین ها به جهت فرار از پاسخگو بودن در خصوص مشکلات متعدد راهبردی آن سازمان و نداشتن توجیهی برای اعضای فرقه تروریستی خود در پاسخ به سوال مهمِ آنها در قبال چرایی ماندگاری نظام جمهوری اسلامی ایران علی رغم وعده های مکرر رجوی و دیگر مسئولین سازمان مبنی بر سقوط نظام، از جمله دلایل آشکار و روشنی است که نشان از زوال، ناکارآمدی و برداشتن آخرین گام های فرقه رجوی دارد.انتهای پیام/"
علی خضریان نماینده مردم تهران در یازدهمین دوره مجلس شورای اسلامی در گفت‌وگو با خبرنگار پارلمانی خبرگزاری فارس، با اشاره به حذف ردیف اعتباری خودکفایی گندم از سال ۱۳۹۴ تاکنون، گفت: این تصمیم باعث ضربه به تولید داخلی شده و به کشاورزی ما نیز ضربه وارد کرده است.وی با تاکید بر اینکه در چند سال اخیر به دلیل عدم توجه به تولید داخلی، واردات گندم رونق گرفته است، اظهار داشت: عدم حمایت از تولید گندم این ذهنیت را پدید می‌آورد که گویا فرد یا افرادی تلاش می‌کنند تا منافع شخصی برخی از اطرافیانشان تامین شود.وی اعلام کرد که در این زمینه سوالی از وزیر کشاورزی پرسیده‌ایم که طی آن وی باید ضمن ارائه توضیح درخصوص علت این تصمیم، پاسخگوی رانت واردات برای افراد خاص باشد.عضو کمیسیون اصل ۹۰ با بیان اینکه گندم کالایی استراتژیک است و خودکفایی در گندم اقدامی راهبردی برای تمام کشورها محسوب می‌شود، اظهار داشت: وقتی توان تولید داخلی تضعیف می‌شود برخی سودجویان وارد کار می‌شوند و تمام بازار را به دست خود می‌گیرند.خضریان با اعلام اینکه متاسفانه یکی از سران پر نفوذ سیاسی کشور اقدام به واردات محموله‌های گندم کرده است، خاطرنشان کرد: سوال اینجاست چه ارتباطی بین حذف ردیف بودجه و واردات توسط اینگونه افراد می‌باشد و آیا نظارتی بر این مسئله وجود دارد؟نماینده مردم تهران در مجلس تاکید کرد که اسناد نشان می‌دهد شرکت ثبت شده توسط این چهره سیاسی که تنها چند ماه پس آغازبه کار دولت جناب حسن روحانی در سال ۹۲ ثبت شده، اقدام به واردات کالاهای اساسی با ارز مرجع کرده است؛ در واقع گویا آنچه قرار بوده با رای آوردن آقای روحانی بچرخد، چرخ رانت سیاسی برخی آقایان بوده است.انتهای پیام/
مرضیه افشارنیا دبیر فرهنگی و مسئول کمیته بانوان اتحادیه تشکل‌های اسلامی سیاسی دانشگاه آزاد اسلامی در گفت وگو با خبرنگار تشکل های دانشگاهی خبرگزاری فارس، با اشاره به مشکلات اقتصادی مردم گفت: مردم در طی سال‌های أخیر روزهای سختی را پشت گذاشته اند، علی‌رغم تأکید بسیار مقام معظم رهبری در حوزه اقتصادی گویا مسئولین در خواب فرو رفته و هر روز شاهد رقم خوردن مشکلات عدیده‌ای برای ملت شریف ایران‌ هستند.این فعال دانشجویی دانشگاه آزاد افزود: بر خلاف تصور عامه بر بهبود شرایط کشور در گام دوم انقلاب، با بی‌تدبیری مسئولین و خاموش بودن صدای فعالین رسانه‌ای و سیاسی حرکت رو به جلوی کشور کند، شده است.وی تصریح کرد: گاهی شرایط چنان رقم می خورد که دیگر ضعف مدیریتی به چشم نیامده و تصور می‌شود آشفتگی‌های اقتصادی کاملاََ سازمان یافته و با هدف خاصی دنبال می‌شود که این مورد ورود مجدانه دستگاه قضا را می‌طلبد.افشارنیا یادآور شد: پروژه ۲۰۲۰ که توسط پاتریک‌کلاسون، فرانسیس‌فوکویاما و کنت تیمرمن طراحی شد، گویا از اوایل آبان تا بدین لحظه در حال اجرا می‌باشد هر چند که با لطف خداوند و هوشیاری مسئولین دلسوز کشور به نتیجه نخواهد رسید. از طرفی دشمنان ایران پای نشسته تا جمهوری اسلامی را به زانو در بیاورند از طرف دیگر برخی از دولتمردان و مسئولین با تحمیل فشار سنگین بار اقتصادی، سفره مردم را نه کوتاه‌تر بلکه جمع کرده‌اند. اما فی‌مابین این بازی‌ها، چه کسی قرار است به مردم فکر کند؟!وی با بیان اینکه بحث ازدواج، مشاغل، مسکن و هزینه‌های عام و خاص زندگی همگی با چالش‌های بزرگ مواجه هستند،  گفت: در آستانه انتخابات، بازی های اصلاحات و اصولگرایی شروع شده و رکن اصلی جامعه که مردم هستند، فراموش شده‌اند؟! دولتی که عمر خود را صرف مذاکره با امریکا کرده و فعل تسلیم را به خوبی صرف کرد، دستاورد بزرگ خود را چه می‌داند؟!این فعال دانشجویی تاکید کرد: باید از آن مسئول کاخ نشین با ماشین لاکچری سوار که فرزند یا فرزندانش در خارج از مرزهای این سرزمین در حال تفریح هستند پرسید که آیا جوانیِ از دست رفته جوانان کشور را چگونه پاسخگو خواهید بود؟!وی ادامه  داد: آقای رئیس جمهور! وعده های جنابعالی در سال ۹۲ و ۹۶ مبنی بر بهبود شرایط تهیه مسکن و وعده های دیگرتان چه شد؟! خبر دار شده‌اید وضعیت مسکن خط رمز را رد کرده مردم سرزمینتان پشت‌بام منازل را اجاره کرده و چادر نشین شده‌اند؟! چنان رونق اقتصادی را در جامعه از مردم ستاندید که در دوره بعدی ریاست جمهوری کشور، شرایط قابل اصلاح نخواهد بود.افشارنیا در خاتمه خطاب به مسئولان گفت: مسئولین محترم! در گیر و دار انتخابات ریاست جمهوری، اندکی مردم را به خاطر آورید.انتهای پیام/
سید احسان قاضی‌زاده هاشمی در گفت‌وگو با خبرنگار پارلمانی خبرگزاری فارس با طرح این موضوع که پوشش چادر نمادی از فرهنگ ایرانی ـ اسلامی است اما مورد حمایت حوزه فرهنگ قرار نگرفته است، اظهار کرد: پوشش ایرانی ـ اسلامی چادر علاوه بر آنکه یک پوشش اسلامی و ملی باشد یک نماد فرهنگی است و هر میزان که از بعد فرهنگی آن غفلت شود تبعات ویژه خود را خواهد داشت که قابل تحقیق و بررسی است.وی ادامه داد: اگر امروز به بازار پارچه‌فروش‌ها هم سر بزنیم و یا برای دوخت یک قواره چادر به فروشگاه‌های کوچک و بزرگ و یا فروشگاه‌های اینترنتی مراجعه کنیم متوجه قیمت بالای چادر خواهیم بود که پیگیری مشکلات مردم در این حوزه هم پاسخ‌های از پیش مشخص دارد و آن دلایل هم در جایگاه خود قابل توجه است.عضو کمیسیون اجتماعی مجلس با اشاره به نبود پیوست فرهنگی در صنایع، تصریح کرد: فارغ از اینکه صنعت مد و لباس می‌تواند در خدمت فرهنگ و ترویج اخلاق باشد، آیا برای زیرساخت‌های آن از جمله صنایع نساجی و پوشاک، پیوسته‌‌های فرهنگی و اجتماعی را لحاظ کردیم؟ اگر چنین ملاحظاتی به صورت الزام و حمایت‌های قانونی وجود داشت بی‌تردید امروز در حوزه پوشش‌های ایرانی-اسلامی، بخش مهمی از مسائل پیش رو که ابعاد اقتصادی و صنعتی ماجراست مرتفع بود و جایی برای نگرانی نداشت.قاضی‌زاده هاشمی از تهیه طرحی به صورت فوریت توسط گروهی از نمایندگان مجلس یازدهم خبر داد که در آن از چادر به عنوان کالای فرهنگی حمایت می‌شود و افزود: این طرح به صورت مقدماتی در مرحله تدوین و کار کارشناسی است و درصدد تشکیل کارگروهی متناظر با محتوای کاربردی و فرهنگی با نمایندگان دستگاه‌های اجرایی و بدنه کارشناسی و پژوهشگران حوزه پوشش اسلامی و طراحان پوشش‌های اسلامی هستیم. وقتی چادر کالای فرهنگی باشد می‌تواند نقش خود را به عنوان نمادی از فرهنگ در جامعه ایفاء و از موانع اقتصادی عبور کند.وی اطلاعات و جزئیات طرح را به زمان تقدیم به هیئت رئیسه مجلس موکول کرد و گفت: با تصویب قانونی که چادر و نظایر آن کالای فرهنگی محسوب شود زیرساخت قانونی مناسبی برای رفع موانع تولید در سالی که به نام جهش تولید نام‌گذاری شده، ایجاد و بر اساس این مهم حوزه بازار توسعه و نیازهای معنوی و فرهنگی جامعه در سایه یک صنعت فرهنگیِ مصون از مشکلات اقتصادی تا حدود قابل توجهی رفع می‌شود.انتهای پیام/
خبرگزاری فارس ـ یادداشت میهمان؛ بابک نگاهداری، رئیس‌حوزه ریاست مجلس شورای اسلامی: «مردم از مجلس و دو قوه دیگر انتظار بیان حق و پیگیری آن را دارند و به شدت با مجادله و گریبان گیری و تشنج میان قوا مخالف هستند». این عبارت رهبر معظم انقلاب، بیانگر مبنای تعامل میان قوای سه گانه در جمهوری اسلامی ایران است؛ مبنایی که جز «حق طلبی» و «حق جویی» نیست. همین «حق طلبی» را می توان مهمترین معیار ارزیابی عملکرد نمایندگان مجلس در نحوه تعامل با سایر قوا، مخصوصا قوه مجریه، دانست.طرح «سئوال از رییس جمهور» که طی چند هفته گذشته از عمر مجلس یازدهم، یکی از مهمترین اتفاقات در روابط میان مجلس و دولت بوده است را می توان در همین راستا مورد ارزیابی قرار داد. هنگامی که پای صحبت و استدلال نمایندگان موافق و مخالف این طرح می نشینیم، می بینیم که هر دو گروه هدفی به جز گره گشایی از مشکلات بی شمار مردم و موکلینشان ندارند. هر دو گروه، دلسوزانه بدنبال راه حلی می گردند که دولت را به پویایی و تحرک بیشتر در جهت حل مشکلات مردم وا دارد و چه «حقیقتی» بالاتر از این؟ اگر از مردم بپرسیم «حق طلبی» دولت و مجلس را در این روزگار چگونه معنا می کنند، آیا نخواهند گفت که «دلسوزی برای حل مشکلات مردم»؟عده ای از نمایندگانِ ملت که از نزدیک در جریان مشکلات روزافزون مردم قرار دارند، چاره کار را در این می بینند که با طرح سئوال از رییس جمهور، مجالی برای طرح مشکلات مردم پیدا کنند و شاید همین بهانه ای باشد برای تحرک و تلاش بیشتر دولتمردان در آخرین سالِ خدمتشان. عده ای دیگر از نمایندگان، اما، طرح سئوال از رییس جمهور را، راهکار مناسبی برای ایجاد پویایی در دولت نمی بینند. آنها بر این گمانند که سئوال از رییس جمهور در این شرایط مشکلی را حل نخواهد کرد و در این زمانِ اندکِ باقیمانده از عمر دولت، باید بدنبال راهکارهای دیگری برای انگیزه بخشیدن به دولت بود.هر دو گروه از نمایندگان، یک هدف را می جویند و آن هم حقیقتی به نام «گره گشایی از کار فروبسته مردم در این روزگارِ سخت» است. چه آنهایی که رییس جمهور را برای پاسخ به دغدغه های مردم به مجلس می طلبند و چه آنهایی که حضور او در مجلس را ضروری نمی دانند، دغدغه ای جز حل مشکلات مردم ندارند. همه آنها سخت در تلاشند تا راه حلی برای دردهای بیشمار مردم شان بیابند. همه آنها هم دلسوز «دولت»اند و هم دلسوز «ملت»، هم سرافرازی دولتشان را می خواهند و هم سربلندی ملتشان را؛ و برای رسیدن به این «حقیقت»، از هیچ مجاهدتی فروگذار نخواهند کرد.انتهای پیام/
خبرگزاری فارس؛ یادداشت میهمان ـ حجت‌الاسلام محمدمهدی ماندگاری: نماز جمعه یک پایگاه عبادی سیاسی است؛ یک پایگاه بینش‌افزایی است؛ یک قرارگاه فرهنگی.به‌راستی این نماز جمعه چیست که در وصف آن می‌توان هزاران جمله نوشت و هزاران حرف زد و در تحقق پتانسیل بالقوه آن، کارها کرد؟ این نماز جمعه چیست و چرا باید این ارزش‌ها و جایگاه را داشته باشد؟نماز جمعه اعلام تعبد و بندگی به پیشگاه حضرت حق‌تعالی است؛ چنان‌که می‌فرماید: «یا أَیُّهَا الَّذینَ آمَنُوا إِذا نُودِیَ لِلصَّلاةِ مِنْ یَوْمِ الْجُمُعَةِ فَاسْعَوْا إِلى‏ ذِکْرِ اللَّهِ وَ ذَرُوا الْبَیْعَ»[1]نماز جمعه همچنین می‌تواند ترجمه آیاتی چون «إنّما المؤمنون اخوة»[2] و «واعتصموا بحبل الله جمعیاً و لاتفرقوا»[3] باشد. نماز جمعه می‌تواند مصداق «تعاونوا علی البر و التقوی»[4] باشد.از زیباترین یادگاری‌های امام راحل (ره) برپایی نماز جمعه در ایران اسلامی است و ازاین‌رو نماز جمعه را می‌توان میثاق با ولایت، انقلاب و امام و شهدا نیز دانست.و اما در پاسخ اینکه چرا نماز جمعه باید این ارزش‌ها و جایگاه را داشته باشد، باید گفت که در جامعه اسلامی، امت‌سازی در نماز جمعه صورت می‌پذیرد؛ ارتباط امت با امامت در نماز جمعه شکل می‌گیرد و نماز جمعه مجالی برای کسب معرفت و بصیرت در کارکردهای اجتماعی است. نماز جمعه می‌تواند خاستگاه یک نهضت خدمت‌رسانی و مجالی برای همدلی و هم‌اندیشی و وحدت اجتماعی باشد.در شرایط امروز جامعه اسلامی که نیاز به بروز و ظهور این ویژگی‌ها به‌شدت احساس می‌شود، باید چند گام اساسی برداشت:1ـ افزودن سه ویژگی به خطبه‌هاامام جمعه باید سه ویژگی را به خطبه‌های خویش بیفزاید:اول، خطبه‌های ائمه جمعه باید مستند به آیات و روایات و دلایل عقلی و دارای مستندات قوی باشد. قرار نیست در نماز جمعه از احتمالات، ظنیات، و خواب و رؤیا، برای مردم گفته شود.هرچند در خطبه‌ها مردم به روشنگری و تقوا و بینش سیاسی دعوت می‌شوند، نباید فراموش کرد که در زمانه‌ای هستیم که مردمانش به دنبال مطالب و اطلاعات مستند هستند؛دوم، خطیب نماز جمعه باید برای مردم سخنان فهم‌پذیر بگوید؛ برای مثال وقتی از تقوا سخن می‌گوید، ‌باید با  تشبیه و تمثیل، تنظیم و دسته‌بندی مطلب و طرح مصداق،‌ این مفهوم را فهم‌پذیر کند؛سوم، خطیب نماز جمعه اگر مستند سخن بگوید، سخنش برای مردم مقبول است؛ اگر در حد فهم مردم سخن بگوید، برای آنها جذاب است؛ و اگر کاربردی حرف بزند، در جامعه جایگاه مرجعیت خویش را بیش از پیش می‌یابد و سخنش ضریب نفوذ می‌یابد و همچنان که جامعه به سراغ پزشک می‌رود و نسخه درمان می‌گیرد، امام جمعه هم پزشک معنوی و روحانی شهر خواهد بود2ـ کوتاه کردن خطبه‌هاخطبه‌های اهل‌بیت کوتاه بوده و خطیب نماز جمعه نیز در سرما و گرما باید کوتاه صحبت کند؛ یعنی سخنش قل و دَل باشد.3ـ مخاطب‌شناسیخطیب نماز جمعه باید متخصص مخاطب‌شناسی باشد و درباره مخاطب‌ها شناخت ویژه داشته باشد؛ مخصوصاً مخاطبان جوان و بانوان.4ـ جلب مشارکت اجتماعیخطیب نماز جمعه  از چند طریق می‌تواند مخاطبان بیشتری را جذب نماز جمعه سازد:یک – ایجاد بازارچه عمومی در اطراف نماز جمعه، قبل و بعد از نماز. اگر در نماز جمعه تولیدات خانگی مردم و گروه‌های مختلف جوان‌ به فروش گذاشته شود، مردم خودشان را ذی‌نفع در نمازجمعه می‌دانند و قطعاً مشارکت بیشتری در آن می‌کنند؛دو – نماز جمعه باید خادمان افتخاری از همه اقشار داشته باشد؛سه – نماز جمعه باید محل تشویق همه موفقان در عرصه علمی، هنری، ورزشی، اداری و اجتماعی باشد.5ـ نیازردن دیگراننماز جمعه نباید مزاحم کسی باشد؛ یعنی به‌گونه‌ای باید برگزار شود که کسانی که به هر دلیلی توفیق شرکت در آن را ندارند، اذیت نشوند.بنابراین نماز جمعه وقتی می‌تواند قلب تپنده شهر و میعادگاه و قرارگاه فرهنگی آن باشد که فرمانده این قرارگاه، خلاق و پای کار، توانمند و مجاهد، و به‌روز باشد.انتهای پیام/
به گزارش خبرنگار تشکل‌های دانشگاهی خبرگزاری فارس؛ اتحادیه جامعه اسلامی دانشجویان طی نامه‌هایی جداگانه به محمد جواد ظریف وزیر امور خارجه و حجت الاسلام سید محمود نبویان نماینده مردم تهران در مجلس شورای اسلامی آمادگی خود را برای برگزاری مناظره این دو درباره برجام اعلام کرد.جناب آقای محمد جواد ظریفوزیر محترم امورخارجهجناب آقای حجت الاسلام سید محمود نبویاننماینده محترم مردم شریف تهرانبا سلام و احترام؛نظر به اعلام آمادگی حجت الاسلام سید محمود نبویان نماینده مردم شریف تهران در یازدهمین دوره مجلس شورای اسلامی و عضو کمیسیون ویژه بررسی برجام در مجلس نهم جهت مناظره؛ با توجه به گذر از پنجمین سالگرد امضای برجام؛ برای تنویر افکار عمومی و روشن شدن تمام ابعاد حقوقی و دیپلماتیک برنامه اقدام جامع مشترک (برجام) که به اهتمام وافر وزارت خارجه و وزیر محترم سند افتخار مردم ایران است، اتحادیه جامعه اسلامی دانشجویان به عنوان بزرگترین اتحادیه دانشجویی ایران اسلامی آمادگی خود را برای میزبانی این مناظره اعلام می‌نماید.حضور در این مناظره قطعا تحقق شفافیت در مردم سالاری دینی در آغاز گام دوم انقلاب خواهد بود که انتظار داریم با موافقت طرفین بزودی برگزار گردد.اتحادیه جامعه اسلامی دانشجویانانتهای پیام/
علی بابایی نماینده مردم ساری در مجلس شورای اسلامی در گفت‌وگو با خبرنگار پارلمانی خبرگزاری فارس، گفت: حجت‌الاسلام سید محمود علوی وزیر اطلاعات فردا (یکشنبه 29 تیر 99) برای ارائه گزارش در کمیسیون اجتماعی حاضر می‌شود.وی افزود: وزیر اطلاعات برای ارائه گزارش‌هایی در مورد آسیب‌ها و تهدیدات اجتماعی در کشور و نیز تهدیداتی که پیش روی صندوق‌های بازنشستگی است به کمیسیون اجتماعی مجلس خواهد آمد.سخنگوی کمیسیون اجتماعی مجلس اظهار داشت: علوی علاوه بر این گزارشی در مورد نیروی انسانی این وزارتخانه به نمایندگان ارائه خواهد کرد.بابایی خاطرنشان کرد: ارائه این گزارشات باعث می‌شود تا ما بتوانیم اقدامات لازم و تصمیمات لازم را‌‌‌‌‌‌‌‌‌‌ با اطلاعات بیشتری صورت داده و اتخاذ کنیم.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
رحمت‌اله نوروزی عضو کمیسیون کشاورزی مجلس شورای اسلامی در گفت‌وگو با خبرنگار پارلمانی خبرگزاری فارس، به حمایت‌های رهبر معظم انقلاب از دولت‌ها در تمامی دوره‌ها اشاره کرد و با بیان اینکه رهبر انقلاب این حمایت را از هیچ دولتی دریغ نکردند، اظهار داشت: علت این‌حمایت‌ها شناخت و اشراف رهبر انقلاب نسبت به تهدیدات بیرونی علیه نظام و کشور و احساس مسئولیت ایشان در قبال لطماتی است که ممکن است از شکاف و چنددستگی در ارکان نظام و قوای سه گانه حاصل شود.وی افزود: حمایت‌های رهبر انقلاب، از نخستین روزهای دولت دوم آقای روحانی نیز ادامه داشته و تا آخرین روز از فعالیت این دولت ادامه خواهد داشت.رئیس مجمع نمایندگان استان گلستان در مجلس اضافه کرد: بنده هم مثل بسیاری از نمایندگان مجلس به شدت به استفاده از ابزارهای نظارتی برای پیگیری و احقاق حقوق مردم معتقد هستم و اساساً نظارت را بر قانونگذاری مقدم می‌دانم اما این نکته را نیز از نظر نباید دور داشت که کشور اکنون در حساس‌ترین برهه زمانی حیات نظام قرار دارد و حلقه تحریم روز به روز تنگ تر شده و مشکلات بین المللی اقتصاد کشور روز به روز بیشتر می شود و همزمان با تشدید فشارهای خارجی، برخی بی‌تدبیری‌ها موجب تنگ‌تر شدن عرصه بر مردم و شدت گرفتن مشکلات معیشتی آنها شده است و این حقیقتی است که نمی‌توان آن را کتمان کرد.نوروزی چنددستگی و تسویه حساب‌های احساسی را چاره کار ندانست و بر بهره مندی از ابزارهای دیگر نظارت همانند ظرفیت دیوان محاسبات، کمیسیون اصل ۹۰، کمیسیون‌های تخصصی مجلس و سوال از وزرا به‌جای اقداماتی همچون استیضاح رئیس جمهور تاکید کرد.وی با طرح این سوال که آیا تاکنون از همه ابزارهای پیشین برای نظارت بر بخش‌های مختلف دستگاه اجرایی استفاده شده که اکنون به فکر استیضاح رئیس جمهور هستیم، تصریح کرد: بیانات هوشمندانه رهبر معظم انقلاب در دیدار ویدئو کنفرانسی با نمایندگان مجلس نیز ناظر به همین مسئله است.این نماینده مجلس با اشاره به اطلاع رهبر معظم انقلاب از مشکلات داخلی و خارجی کشور، گفت: توصیه ایشان مبنی بر فعالیت دولت تا آخرین لحظه و آخرین روز نشان دهنده فرصت شناسی و آگاهی ایشان از تحولات روز دنیاست.نوروزی با وارد دانستن انتقادات زیاد به دولت روحانی اضافه کرد: در عین حال، بخشی از خدمات نظام در زمان همین دولت اتفاق افتاده است لذا نباید این دولت را در ایفای وظایف خود تنها گذاشت و دو قوه مقننه و قضایی باید از مسیر اقدامات سلبی و ایجابی، حمایتی و نظارتی تلاش کنند دستگاه اجرایی بتواند به بهترین شیوه از ظرفیت‌های موجود برای حل مشکلات کشور و خدمت به مردم بهره گیرد.وی با بیان اینکه شدیداً معتقد به تعامل جدی با دولت و در عین حال پرهیز از هرگونه اغماض در کمکاری و ضعف مدیریتی در بخش‌های مختلف هستم، پیشنهاد کرد بخش‌های نظارتی و تخصصی مجلس فعال شوند و از بخش‌های مختلف دولت نیز برای گزارش به مجلس مطالبه جدی صورت بگیرد.عضو کمیسیون کشاورزی مجلس افزود: رهبر معظم انقلاب نیز با تحسین دعوت از وزرا برای ارائه گزارش، نشان دادند که در عین تاکید بر ضرورت تعامل میان دولت و مجلس از اصل نظارت و گزارش‌گیری از مقامات اجرایی کشور در هر سطحی که هستند نیز حمایت می‌کنند.نوروزی با بیان اینکه اگر دولت عزم جدی داشته باشد، در مجلس ظرفیت‌های بسیار خوبی برای تعامل با دولت وجود دارد که باید فعال شود، کمک‌های فکری و برنامه‌ای مجلس به دولت و در عین حال فعال شدن ابزارهای نظارتی در چارچوب کمیسیون اصل ۹۰ و دیوان محاسبات را کمک شایانی به مدیران ارشد برای حرکت در مسیر درست و اصلاح انحراف‌های مدیریتی احتمالی ذکر کرد.وی در عین حال شرط همراهی مجلس با دولت را عزم جدی دولت برای بهره‌گیری از این ظرفیت مجلس که در فرمایشات رهبر معظم انقلاب نیز به آن اشاره شده است، دانست.انتهای پیام/
به گزارش خبرگزاری فارس، اسحاق جهانگیری معاون اول رییس جمهوری ماده واحده «فرآیند و مرجع تدوین سند ملی موسیقی» که در جلسه پنجم ستاد هماهنگی و راهبری اجرای نقشه مهندسی فرهنگی کشور به تصویب رسید را برای اجرا ابلاغ کرد.بر اساس این ماده واحده وزارت فرهنگ و ارشاد اسلامی موظف است با همکاری دبیرخانه شورای عالی انقلاب فرهنگی، سازمان صدا و سیمای جمهوری اسلامی ایران، سازمان تبلیغات اسلامی و سایر نهادها و دستگاه‌های مرتبط به طریق مقتضی سند ملی موسیقی را با رعایت چارچوب تدوین اسناد ملی حوزه فرهنگ تدوین کند.اجرای این مصوبه منوط به رعایت الزامات متناظر اعم از عدم اختصاص منابع مالی و تشکیلاتی جدید و عدم مغایرت با مقررات لازم الاجرا مرتبط است.متن ماده واحده «فرآیند و مرجع تدوین سند ملی موسیقی» (مصوب جلسه پنجم مورخ  ۲۴ خرداد ۹۹ ستاد هماهنگی نقشه مهندسی فرهنگی کشور) به شرح ذیل است:   ماده واحده «وزارت فرهنگ و ارشاد اسلامی موظف است با همکاری دبیرخانه شورای عالی انقلاب فرهنگی، سازمان صدا و سیمای جمهوری اسلامی ایران، سازمان تبلیغات اسلامی و سایر نهادها و دستگاه‌های مرتبط بطریق مقتضی و در راستای اجرای راهبرد ملی ۴  ذیل راهبرد کلان ۹ نقشه مهندسی فرهنگی کشور و با توجه به مفاد بند ۲ شق (الف) ماده واحده وظایف و ترکیب اعضای ستاد هماهنگی نقشه مهندسی فرهنگی کشور (مصوب جلسه ۷۴۸ مورخ ۱۳۹۳/۰۳/۲۷) سند ملی موسیقی را با رعایت چارچوب تدوین اسناد ملی حوزه فرهنگ تدوین کند.»انتهای پیام/
علی خضریان نماینده مردم تهران در مجلس شورای اسلامی در گفت و گو با خبرنگار پارلمانی خبرگزاری فارس اظهار داشت: بعد از اقدام انقلابی مجلس در رد اعتبارنامه تاجگردون، برخی مطالبات در خصوص اقداماتی که وی طی سالیان گذشته صورت داده بود از نمایندگان مجلس مطرح شده است.وی افزود: قطعا نمایندگان معترض به اعتبار نامه تاجگردون، دعوای شخصی نداشته‌اند و دغدغه‌ آنها رفع مشکلاتی بود که با حضور تاجگردون در مجلس پدید می‌آمد؛ البته این دغدغه شامل افرادی هم می‌شود که با رانت تاجگردون در سمت‌هایی هستند.خضریان ادامه داد: طی سال های گذشته افراد مختلفی به واسطه انتصاب به تاجگردون در دستگاه های مختلف و به خصوص نهادهای اقتصادی دولتی منصوب شده‌اند که ما این موضوع را پیگیری خواهیم کرد زیرا حضور افرادی که با رانت به پستی رسیده‌اند هم منافع ملی را به خطر می‌اندازد و هم مفاسدی را به همراه خواهد داشت.نماینده مردم تهران اظهار داشت: اساسا یکی از اقداماتی که مجلس نسبت به آن حساسیت ویژه ای دارد، انتصابات رانتی است تا افراد بر مبنای شایسته سالاری منصوب شوند و افراد فاقد صلاحیت برکنار شوند.خضریان در پایان گفت: اگر فردی با رانت هر کسی ازجمله تاجگردون در مجموعه‌ای بخصوص مجموعه‌های اقتصادی مانند وزارت صمت که امروز نقش مهمی در رفع مشکلات مردم دارند، حضور یافته است نباید تصور کند که می‌تواند به این حضور رانتی ادامه داد؛ البته قوه قضائیه هم باید نسبت به مدیران رانتی حساس بوده و برخوردهای لازم را در این زمینه انجام دهد.انتهای پیام/
مالک شریعتی عضو کمیسیون انرژی مجلس شورای اسلامی در گفت‌وگو با خبرنگار پارلمانی خبرگزاری فارس، اظهار داشت: یکی از موضوعات اصلی و اولویت دار در کشور که می‌تواند هم به جهت اقتصادی و هم به جهت حفاظت از محیط‌زیست مفید باشد جلوگیری از خروج گاز فلر است.وی افزود: متأسفانه در دو دهه اخیر وزارت نفت کار جدی در این باره انجام نداده است و این درحالی است که برخی از پیمانکاران به این وزارتخانه مراجعه کرده و اعلام کردند که گاز فلر هم اکنون از چاه‌ها در حال سوختن است ولی حداقل اجازه دهید که ما کار لازم را‌‌‌‌‌‌‌‌‌‌ انجام داده و اقتصاد کشور را در این باره به سمت درآمدزایی ببریم و حتی حاضر بودند که هزینه‌های آن را‌‌‌‌‌‌‌‌‌‌ به دولت بپردازند.عضو کمیسیون انرژی مجلس تصریح کرد: ما می‌توانستیم مانع از سوختن گاز فلر شده و با اقدامات فرآوری صورت گرفته به سمت صادرات آن برویم که این کار تاکنون صورت نگرفته است.شریعتی خاطرنشان کرد: وزارت نفت دو سال پیش تصمیم گرفت در این باره کار اجرایی انجام داده و مانع از سوختن گاز فلر شود در حالی که این کار فقط 2.5 درصد پیشرفت داشته است.وی با اشاره به اظهارات زنگنه وزیر نفت در جلسه غیرعلنی مجلس اعلام کرد: وزارت نفت در حوزه گاز فلر عقب ماندگی اجرایی دارد.وی تصریح کرد: طبق برنامه ششم توسعه و دستورالعمل جداگانه وزارت نفت اقدام خاصی در باره ممانعت این وزارتخانه از سوختن گاز فلر صورت نگرفته است. این در حالی است که زنگنه به صراحت اعلام کرده و دستور داده بود که این گاز باید صرف خوراک پتروشیمی‌ها شود، ولی این کار محقق نشده است و حتی برخی مشکلات قراردادی هم در این باره وجود داشته و پیمانکاران نتوانسته‌اند اقدام لازم را‌‌‌‌‌‌‌‌‌‌ در این باره انجام دهند.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
مهرداد ویس‌کرمی نماینده مردم خرم‌آباد در مجلس شورای اسلامی در گفت‌وگو با خبرنگار پارلمانی خبرگزاری فارس، درباره اوج گیری ویروس کرونا در کشور اظهار داشت: وقتی ویروس کرونا وارد میدان مطالعاتی پزشکی شد شاید کسی گمان نمی‌کرد بتواند این همه چالش ایجاد کند.وی افزود: رفتار ویروس‌ها به گونه‌ای است که اگر قابل پیش‌بینی نباشد حداقل می‌توانیم چارچوبی برای آن تعیین کنیم تا بتوانیم آن را مدیریت کنیم اما ویروس کرونا خصوصیت خاصی دارد چرا که محاسبات را به هم زده است.نماینده مردم خرم‌آباد در مجلس تصریح کرد: همه گیری سریع ویروس کرونا، مرگ‌های ناگهانی، حمله به ریه و ایجاد مشکلات تنفسی بخشی از ویژگی‌های ویروس کروناست در حالی که ما آمادگی برخورد چنین شوکی را نداشتیم.ویس‌کرمی  گفت: ‌آرام آرام توانستیم خود و کشور با ویروس کرونا تطبیق دهیم اما با این حال این ویروس مشکلات معیشتی و اقتصادی و مردم ایجاد کرده است.وی خاطرنشان کرد: ما در کشور از یک طرف مشکل معیشت مردم و زندگی آنان را داریم که امکان تعطیلی آن به دلیل شیوع ویروس کرونا وجود ندارد و از طرف دیگر باید با این ویروس مقابله کرد.این پزشک عضو کمیسیون آموزش گفت: باید از زحمات ستاد ملی مبارزه با کرونا تقدیر کرد که حتی یک روز هم تعطیل نبوده است. لذا مردم باید از زحمات آنها مطلع بوده و مصوبات آن را دقیق اجرا کرده و منتقدین هم باید انصاف را در مورد این ستاد داشته باشند.ویس‌کرمی افزود:‌ وظیفه مردم در مقابله با کرونا بسیار مهم است. ستاد ملی مبارزه با کرونا بر اساس مصالح کشور تصمیماتی را اتخاذ می‌کند و با آنکه این تصمیمات را بیشتر از جانب وزارت بهداشت می‌بینیم اما عملا این تصمیمات برگرفته از کلیت ستاد مبارزه با کرونا است.وی گفت:‌مردم باید توصیه پایه وزارت بهداشت و ستاد مبارزه با کرونا را رعایت کنند تا بتوانیم آرام آرام ویروس کرونا را مدیریت کنیم.نماینده مردم خرم‌آباد در مجلس  گفت: این طور که مشخص است بایستی مدت‌های مدیدی با این ویروس زندگی کنیم و به زندگی در کنار این ویروس عادت کنیم تا ایمنی لازم در کشور ایجاد شده و واکسن آن ساخته شود.ویس‌کرمی گفت: انشاالله اراده ما قوی‌تر از ویروس کروناست این در حالی است که این مشکل هم مانند مشکلات دیگر به لطف خداوند حل خواهد شد.وی درباره افزایش شیوع کرونا بین نمایندگان مجلس گفت: ابتلا وکلای مردم در مجلس بیشتر به دلیل حضور در حوزه‌های انتخابیه است تا نشست‌ها و جلسات مجلس.نماینده مردم خرم‌آباد در مجلس خاطرنشان کرد:‌ تعداد نمایندگانی که مبتلا به ویروس کرونا شدند در مجلس حدود 10 نفر هستند. این در حالی است که صرف تب سنجی نمی‌تواند ابتلای یک فرد به ویروس کرونا را مشخص کند. البته داشتن تب مشکوک است و نداشتن آن ممکن است نشانگر ناقل بودن او بوده و حتی علائمی هم نداشته باشد.ویس‌کرمی گفت: باید یک ترس معقول در کرونا در جامعه وجود داشته باشد. این در حالی است که نباید این نگرانی آنقدر زیاد شود که اگر فردی مبتلا به این ویروس شد از سکته بمیرد.وی خاطرنشان کرد: مردم ضعیف و محروم گرسنه بوده و باید برای معیشت و زندگی خود کار کنند. این در حالی است که رعایت پروتکل‌های بهداشتی در فصل تابستان کمی سخت است ولی با این حال برای حفظ سلامتی باید بهداشت را بیش از پیش رعایت کرد هر چند که مردم هم می‌دانند که عدم رعایت پروتکل‌های بهداشتی ویروس کرونا می‌تواند خطرناک باشد اما مردم بین بد و بدتر قرار گرفته‌اند.انتهای پیام/
ابراهیم رضایی نماینده مردم دشتستان در مجلس شورای اسلامی در گفتگو با خبرنگار پارلمانی خبرگزاری فارس درباره بازدید نمایندگان مجلس به ویژه اعضای کمیسیون امنیت ملی از مراکز هسته‌ای کشورمان اظهار داشت: این اقدام را در شرایط فعلی مناسب می‌دانم که می‌تواند اثرات مثبتی بر روحیه دانشمندان و فعالان این حوزه بگذارد.وی درباره اثرات این بازدید گفت: این کار می‌تواند پیام خاصی را به طرف مقابل ارسال کند تا او متوجه شود که جمهوری اسلامی برای حصول منافعش با هیچ کس شوخی ندارد.عضو کمیسیون امنیت ملی مجلس تصریح کرد: نمایندگان این کمیسیون ضمن بازدید از مراکز هسته‌ای و آشنایی با روند فعالیت‌های آنها، با آخرین اقدامات توسعه کمی و کیفی این مراکز آشنا شده و با برخی فعالان آن گفت‌وگو خواهند کرد.رضایی خاطرنشان کرد: کمیسیون امنیت ملی و سیاست خارجی مجلس به صورت قاطع پای دستاوردهای هسته‌ای جمهوری اسلامی ایران ایستاده است.انتهای پیام/
حجت‌الاسلام مجید نصیرایی نماینده مردم فردوس در مجلس شورای اسلامی در گفت‌وگو با خبرنگار پارلمانی خبرگزاری فارس، گفت: استیضاح رئیس جمهور آن هم در شرایط فعلی کشور مشکلی را‌‌‌‌‌‌‌‌‌‌ حل نمی‌کند و ضرورتی هم ندارد.وی افزود: شرایط کشور امروز به گونه‌ای است که استیضاح رئیس جمهور نه تنها باعث حل مشکلات نمی‌شود، بلکه باعث ایجاد چالش و حتی قفل شدن کشور هم می‌شود.عضو فراکسیون روحانیت مجلس اظهار داشت: به فرض استیضاح رئیس جمهور مطرح شود و استیضاح رأی آورد و رئیس جمهور برکنار شود، در بهترین حالت در این شرایط معاون اول در این یک سال کار وی را‌‌‌‌‌‌‌‌‌‌ انجام می‌دهد تا انتخابات برگزار شود.نصیرایی خاطرنشان کرد:همه ما می‌دانیم کارنامه عملکرد آقای معاون اول هم بهتر از رئیس جمهور نیست، پس در صورت انجام همه مراحل استیضاح فردی (معاون اول) امور اجرایی را‌‌‌‌‌‌‌‌‌‌ تا زمان برگزاری انتخابات در دست می‌گیرد که کارنامه عملکردی وی بهتر از آقای رئیس جمهور نیست.وی افزود: در نتیجه آنچه که استیضاح کنندگان به دنبال آن هستند که امور بهبود پیدا کند از طریق استیضاح میسر نیست و در این چند ماه باقیمانده از عمر دولت بعید است که به این سرعت انتخاباتی برگزار شود و شخص معاون اول کار را‌‌‌‌‌‌‌‌‌‌ در دست خواهد گرفت.عضو فراکسیون روحانیت مجلس اظهار داشت: ما در مجلس در این یک سال باقیمانده از عمر دولت باید با وضع قوانین مناسب و نظارت دقیق در مسیر بهبود امور گام برداریم؛ چراکه وضع قوانین جدید و نظارت بر اجرای درست آن می‌تواند مشکلات کشور را‌‌‌‌‌‌‌‌‌‌ حل کند.نصیرایی خاطرنشان کرد: همانطور که رهبر معظم انقلاب فرمودند ما باید با دولت تعامل داشته باشیم و راه تعامل هم وضع قوانین صحیح و نظارت دقیق است تا از این طریق مشکلات کشور حل شود.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرنگار حوزه دولت خبرگزاری فارس، حجت الاسلام حسن روحانی رئیس جمهور صبح امروز (شنبه) در نشست ستاد ملی مبارزه با کرونا گفت: در پایان ماه پنجم در مواجهه با این ویروس خطرناک هستیم و همچنان نگرانی در ایران و سطح جهان وجود دارد.* تا الان ۲۵ میلیون ایرانی به رونا مبتلا شده‌اندوی ادامه داد: چون داروی قطعی، واکسن و ایمنی جمعی نداریم راهی نداریم دست به دست هم دهیم و زنجیره ابتلا را قطع کنیم. در گزارشی که از معاونت تحقیقات وزارت بهداشت به دست من رسید آمده تخمین این است که تا الان ۲۵ میلیون ایرانی به این بیماری مبتلا شده‌اند. ۱۴ هزار نفر هم جان خود را از دست داده‌اند ودر مدت حدود این ۱۵۰ روز بیش از  ۲۰۰ هزار نفر در بیمارستان‌ها بستری بوده‌اند و باید احتمال دهیم که ۳۰ تا ۳۵ میلیون نفر دیگر در معرض ابتلا خواهند بود.رئیس جمهور افزود: در این گزارش گفته شده باید دو برابر تعدادی که در این ۱۵۰ روز بستری داشتیم در آینده انتظار مراجعه به بیمارستان داشته باشیم. ما تا پایان امسال و احتمالاً ابتدای سال آینده هم شاید درگیر این بیماری باشیم.روحانی با اشاره به موج دوم بیماری کرونا خاطر نشان کرد: ما باید خود را از لحاظ تختآ امکانات و درمان آماده کنیم تقریباً دو برابر تعدادی که تا به امروز بیمارستان رفتند در روزهای آینده به بیمارستان نیازمند می‌شوند.* نیمی از مبتلایان علامت ندارندوی گفت: از هر ۱۰۰۰ نفر که به این ویروس مبتلا شده‌اند ۵۰۰ نفر علامت ندارد و ممکن است متوجه هم نشوند که این ویروس را گرفتند و از آن عبور می‌کنند. حدود ۳۵۰ نفر از ۱۰۰۰  نفر علائم خفیف دارند و نیاز به بستری شدن ندارد اما ممکن است ۱۵۰ نفر از هزار نفر نیاز به بستری شدن داشته باشند.رئیس جمهور خاطر نشان کرد: مردم در کشور دو موج کرونا را شاهد بودند. یک موج مربوط به اسفند سال گذشته و فروردین امسال می‌شود که در اواخر فروردین حرکت کاهشی را دیدیم و یک موج دوم که از اواخر خرداد شروع شد و الان هم ادامه دارد.*موج اول کرونا با یک غافلگیری توام بودوی اضافه کرد: مکان‌های این دو موج عین هم نبود؛ یعنی در موج اول برخی از استان‌ها درگیر و در موج دوم نیز استان‌های دیگر درگیر هستند. در راس موج اول، استان‌های قم و گیلان بود، گزارش‌هایی هم که ما داریم احتمالا انتشار بیماری در کشور از قم و گیلان شروع شده و هردوی آن‌ها هم به خاطر مسافران بازگشته از ووهان (چین) بود. در قم بیشتر برای روابط تجاری بوده و در گیلان بیشتر جنبه ورزشی و دانشجویی بوده است. موج اول با یک غافلگیری توام بود و شاید تا زمانی که ما بفهمیم دو تا سه هفته طول کشیده است.وی بیان داشت:  مشکل دوم که ممکن است در کشورهای دیگر هم همین مشکل وجود داشته باشد در کشور ما مساله فشار خون، چربی بالا، چاقی، قندخون و سنن بالای ۵۵ سال یا دیگر بیماری‌های زمینه‌ای، که کار ما را سخت‌تر می‌کند. در این شرایط، ۳ راه‌حل اساسی وجود دارد که وزارت بهداشت، درمان نیز مدام بر آن تاکید می‌کند و خواهش می‌کنم که همه ما به این توصیه‌ها توجه کنیم، ساده‌ترین، راحت‌ترین و حتی موثرترین و کم‌هزینه‌ترین آن، ماسک است که هم هزینه زیادی ندارد و هم آسان و بسیار موثر و راحت است و هم عامل بسیاری خوبی برای جلوگیری از شیوع بیشتر این بیماری است.روحانی با تاکید بر اینکه باید تاب‌آوری اقتصادی را افزایش دهیم، اظهار داشت: تولید برای ما اهمیت ویژه‌ای دارد. کالای مورد نیاز مردم باید در دسترس باشد. باید از افرادی که در تولید هستند مراقبت شود اگر دقیق عمل نکنیم خدمات تعطیل می‌شود. باید از این کارگران و مهندسان مراقبت شود.رئیس جمهور خاطر نشان کرد: نیازمندی ما به بیرون تقریباً صفر است. در بخش سلامت هم نیاز به تاب‌آوری داریم. همه نیروی انسانی که در جبهه دفاع سلامت بوجود آمده باید استراحت کنند و تعدادشان افزایش یابد. کادر درمانی ما انگیزه کافی را دارند و باید سلامت خودشان حفظ شود. باید همه امکانات و تجهیزات برایشان مهیا شود.روحانی بیان داشت: بیماری که با آن مواجه هستیم همه گیر و عالم گیر است. امروز همه استان‌ها و شهرهای ما درگیر این بیماری هستند. ما منطقه سفید به معنای اینکه اصلا بیماری نداریم در کشور وجود ندارد. کرونا به ما می‌آموزد که باید به خود اتکا کنیم و روی پای خود ایستادگی کنیم. یک وقتی بود غیر از اینکه کشورهای دیگر ماسک، ونتیلاتور و مواد ضد عفونی به نمی‌دادند گندم هم نمی‌دادند. البته خداروشکر ما نیاز به گندم نداریم و نسبت به قبل ۱۲ درصد افزایش خرید در کشور هم داشته‌ایم.* نباید اضطراب برای مردم ایجاد کردوی با اشاره به اخلاق در زمان مبارزه با بیماری کرونا گفت: نباید اضطراب برای مردم ایجاد کرد. مردم را به صبر باید توصیه کرد و احساس مقهور بودن هم نکنیم. ما در برابر این بیماری حتماً پیروز می‌شویم. کارشناسان و روانشناسان برای آلام مردم در فضای حقیقی و مجازی کمک کنند.انتهای پیام/
احمد امیرآبادی فراهانی نماینده مردم قم در مجلس شورای اسلامی در گفت‌وگو با خبرنگار پارلمانی خبرگزاری فارس، گفت: اساسنامه فراکسیون مردمی انقلاب اسلامی در نشست سه شنبه هفته جاری این فراکسیون به رأی گذاشته می‌شود.وی افزود: در نشست فراکسیون مردمی انقلاب اسلامی که روز سه شنبه هفته جاری یکم تیرماه برگزار می‌شود، اعضای شورای مرکزی فراکسیون هم توسط مجمع عمومی انتخاب می‌شوند.عضو هیات رئیسه مجلس اظهار داشت: نشست مجمع عمومی فراکسیون مردمی انقلاب اسلامی برای انتخاب شورای مرکزی و تصویب اساسنامه ساعت 17 روز سه شنبه هفته جاری در مجلس برگزار می‌شود.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرگزاری فارس، دستور کار صحن مجلس شورای اسلامی طی هفته جاری اعلام شد.بنابر اعلام معاونت قوانین مجلس، خانه ملت، این هفته در روزهای یکشنبه 29 تیر و چهارشنبه اول مرداد جلسه علنی خواهد داشت.بررسی تقاضاهای نمایندگان در مورد تشکیل کمیسیون ویژه جهش تولید و نظارت بر اجرای اصل 44 قانون اساسی و تشکیل کمیسیون ویژه جمعیت و خانواده از جمله دستورکارهای این هفته مجلس است.برای مشاهده دستور کار این هفته مجلس کلیک کنید :انتهای پیام/
ولی اسماعیلی نماینده گرمی و دشت مغان در مجلس شورای اسلامی در گفت‌وگو با خبرنگار سیاسی خبرگزاری فارس، با اشاره به دیدار روز یکشنبه نمایندگان مجلس با مقام معظم رهبری از طریق فضای مجازی گفت: مجلس یازدهم برای حل مشکلات کشور برنامه دارد و ما می‌خواهیم برای حل مشکلات کشور به دولت کمک کنیم.وی تأکید کرد: مقام معظم رهبری در دیدار روز یکشنبه نمایندگان نکات بسیار مهمی را در خصوص مشکلات کشور و هماهنگی و تعامل مجلس و دولت فرمودند و به همین دلیل نمایندگان دیگر استیضاح رئیس‌جمهور پیگیری نخواهند کرد.عضو هیأت اجرائی فراکسیون اصولگرایان انقلاب اسلامی افزود: مقام معظم رهبری از مجلس خواستند که به دولت کمک کنند و ما هم با توجه به فرمایش ایشان، در یک سال باقی مانده با دولت تعامل خواهیم داشت.وی تصریح کرد: جمع‌بندی کلیه نمایندگانی که موضوع استیضاح رئیس‌جمهور را امضا کرده بودند این است که دیگر این موضوع در مجلس پیگیری نشود اما نمایندگان خواستار حضور رئیس جمهور در صحن مجلس و پاسخ به سوالات اقتصادی، گرانی ها و مشکلات موجود هستند.هفته گذشته زمزمه استیضاح رئیس جمهور در مجلس مطرح شد اما مقام معظم رهبری در جلسه دیدار نمایندگان در روز یکشنبه این هفته با بیان اینکه روابط مجلس با دولتمردان باید مطابق قانون و شرع باشد، یعنی سؤال و تفحص به عنوان حق مجلس وجود داشته باشد، تاکید کردند که سال آخر دولت‌ها معمولاً سال حساسی است و باید مراقبت شود که پیگیری امور به هیچ وجه سست نشود و بر همین اساس اعتقاد راسخ دارم که دولت‌ها باید تا روز آخر وظایف خود را انجام دهند و بعد از پایان دوره قانونی خود، امانت را با ارائه صورت وضعیت، به دولت بعدی تحویل دهند.رهبر انقلاب اسلامی تأکید کردند: در شرایط حساس سال آخر دولت و همچنین سال اول مجلس، باید دو قوه فضا را به گونه‌ای مدیریت کنند که به کار مهم کشور لطمه نخورد.انتهای پیام/
به گزارش خبرگزاری فارس، حجت الاسلام و المسلمین حسن روحانی روز جمعه پس از دریافت گزارش وزیر کشور از همکاری کمیته های اجتماعی و امنیتی و درمانی در استان ها، تاکید کرد که ستادهای استانی کماکان با جدیت و دقت، بر اجرای دستورالعمل های بهداشتی و بویژه فاصله گذاری اجتماعی و استفاده از ماسک به عنوان قطعی ترین راه حل مبارزه با کرونا، نظارت داشته باشند.رئیس جمهور همچنین وزیر کشور خواست همانطور که پیش از این هم مقرر شده بود هر چه سریعتر با همکاری دستگاه های ذیربط، دستورالعمل های مرتبط با برگزاری ایام سوگواری و عزاداری سالار شهیدان و سرور آزادگان جهان حضرت ابا عبدالله الحسین(ع) و یاران با وفایش در ماه محرم را برای تصویب در ستاد ملی مبارزه با کرونا آماده و ارائه کند.‎رئیس جمهور با قدردانی از همراهی مردم در استفاده از ماسک برای قطع زنجیره کرونا در جامعه، اظهارداشت: ضروری است با اطلاع رسانی مداوم از برگزاری اجتماعاتی که می تواند به روند شیوع بیماری خطرناک کرونا در جامعه کمک کند، جلوگیری و از مردم خواسته شود از برگزاری دورهمی ها و محافل جشن و عزا برای حفظ سلامتی خود و دیگران، بپرهیزند.‎روحانی همچنین با  اشاره به جلسه اخیر خود با استانداران سراسر کشور در خصوص راههای پیشبرد برنامه جهش تولید در استان ها، از وزیر کشور خواست روند پیگیری های استانداران درباره طرحهای ملی جهش تولید را دنبال کرده و بویژه از آنان خواسته شود برای تکمیل پروژه های نیمه تمام بالای 80 درصد تا پایان سال اقدام کنند.انتهای پیام/
حجت الاسلام و المسلمین دکتر حسن روحانی روز جمعه در گفت و گو با آقای محمد اسلامی وزیر راه و شهرسازی ضمن دریافت گزارش آخرین وضعیت مسکن و برنامه های اجرایی انجام شده، بر اختصاص وام ودیعه مسکن به مستاجرین در ماه آینده تاکید کرد.رئیس جمهور از وزارت راه و شهرسازی خواست با همکاری وزارت صنعت، معدن و تجارت، گمرک و بانک مرکزی، برای تسریع در روند ترخیص مواد اولیه کارخانه ها و اقلام ضروری مردم که در برخی گمرکات مانده، اقدام و هماهنگی کند.رئیس جمهور همچنین دستور داد که طرح تسهیلات ودیعه اجاره مسکن که پیش از این قرار شده بود با هماهنگی بانک مرکزی آماده شود، برای بررسی، به جلسه روز یکشنبه ستاد هماهنگی اقتصادی ارائه شود.روحانی در ادامه، سرعت بخشی بانک ها برای اختصاص وام ودیعه مسکن به مستاجرین نیازمند مساعدت را ضروری دانست.در جریان این گفت و گو مقرر شد این طرح با اولویت تهران و هفت کلانشهر در مردادماه برای مستاجرینی که در این دسته بندی واقع شده و قراردادشان رسمی و متراژ واحد مسکونی آنان طبق الگوی مسکن است، آغاز شود.روحانی همچنین پس از گزارش آقای اسلامی در خصوص بازدید از خط آهن چابهار- زاهدان، بر لزوم تسریع در توسعه  پروژه‌های ریلی کشور و اتمام آنها تاکید کرد.رئیس جمهور با اشاره به گزارش وزیر راه و شهرسازی در خصوص بندر چابهار و اقدامات انجام شده در این بندر گفت: در برنامه توسعه بنادر در کشور و به خصوص چابهار، توافقات با  کشورها در این عرصه، پیگیری شود.انتهای پیام/
به گزارش خبرگزاری فارس، حجت الاسلام و المسلمین حسن روحانی روز جمعه در پی دریافت گزارش سعید نمکی وزیر بهداشت، درمان و آموزش پزشکی از روند مبارزه با بیماری کرونا در کشور با قدردانی مجدد از کادر درمانی پرتلاش و فداکار کشور اطمینان داد که تامین نیازهای مادی و معنوی این زحمتکشان عرصه سلامت جزو اولویت های دولت است و از وزیر بهداشت خواست در این خصوص پیگیری های لازم را با همکاری سازمان برنامه و بودجه به عمل آورد.وی گفت که حرکت شماری از استان ها از وضعیت قرمز به سمت وضعیت زرد، بیانگر همراهی و همگامی مردم در رعایت دستورالعمل های بهداشتی و تقویت مراقبت ها و نظارت ها است که این روند همچنان باید تداوم یابد.رئیس جمهور اظهارداشت: تغییر وضعیت قرمز این استان ها، باعث کاستن از فشارهای مضاعف بر سیستم درمانی کشور و کادر درمانی به عنوان سربازان خط مقدم مبارزه با کرونا می شود و مردم باید همچنان رعایت دقیق دستورالعمل ها را مدنظر داشته باشند.وزیر بهداشت، درمان و آموزش پزشکی در گزارش خود همچنین به شماری از شهرستان های برخی استان‌ها اشاره کرد که در مرز هشدار و وضعیت قرمز قرار دارند و از اعزام اکیپ های ویژه ای به این استان‌ها خبر داد.نمکی در ادامه گزارشی را از روند هماهنگی‌ها میان کمیته های تخصصی ستاد ملی مبارزه با کرونا و مسایل مطروحه برای طرح در جلسه روز شنبه این ستاد ارائه کرد.انتهای پیام/
به گزارش خبرگزاری فارس، حجت الاسلام و المسلمین حسن روحانی رئیس جمهور روز جمعه پس از دریافت گزارش عبدالناصر همتی رئیس کل بانک مرکزی از روند بازار ارز و نحوه برگشت ارز صادرکنندگان، تاکید کرد که اجرای دقیق و جدی دستورالعمل جدید نحوه برگشت ارزهای صادرکنندگان ضروری است.روحانی در این گفت‌و‌گو اظهار داشت: ارز ناشی از صادرات غیرنفتی، باید درخدمت تولید کشور قرار گیرد.رئیس جمهور همچنین با توجه به مشکل برخی مستأجران برای تأمین ودیعه اجاره مسکن، بر پیگیری و اجرای هرچه سریعتر طرح مشترک بانک مرکزی و وزارت راه و شهرسازی در اعطای وام ودیعه مسکن به مستاجرین تاکید کرد.همتی نیز در این گفت‌و‌گو اطمینان داد که بانک مرکزی تمام تلاش خود را برای تأمین کالاهای اساسی و دارو به عمل می آورد و همزمان انتظار دارد صادرکنندگان با تسریع در برگرداندن ارز ناشی از صادرات، بانک مرکزی را در تأمین ارز مورد نیاز واحدهای تولیدی برای تهیه مواد اولیه مورد نیاز، همراهی کنند.انتهای پیام/
به گزارش خبرگزاری فارس، مهدی محمدی در رشته توئیتی نوشت: ‏بیش از یک سال است اسراییل، امریکا و سعودی در تدارک آشوب در ایرانند. بسیار روشن دارند می گویند هر آشوبی را باید در همان دقایق اول به عملیات مسلحانه و کشتار مردم تبدیل کرد.‏طبیعی است که آشوب نیاز به «نقطه استارت» دارد. از دختر تالشی تا زن کرمانشاهی و کارگر ماه شهری، هر روز یک جرقه را تست می کنند ببینند کدامش قابلیت تبدیل به آتش را دارد.‏ آشوب قبل از کف خیابان باید در ذهن های من و شما رخ بدهد. مردم باید در موبایلشان حس کنند همه چیز به هم ریخته تا در خیابان هم اتفاقی بیفتد. هشتگ ‎#اعدام_نکنید بازی است که در همین مسیر راه افتاده است.‏اصلی ترین عاملی که آشوب تروریستی را آغاز خواهد کرد، کاهش دادن یا صفر کردن هزینه هاست. حاج قاسم را هم به این دلیل به شهادت رساندند که به غلط تصور می کردند ایران، لبنان و عراق به هم ریخته، و هزینه ای نخواهند داد.‏امروز روز آزمون ماست. یا می ایستیم یا دشمن این بار در خیابان های این مملکت تفنگچی و تروریست اجیر خواهد کرد. کسی که برای نجات تروریست های مسلح، هشتگ می زند، دانسته یا نادانسته بخشی از تروریسم مسلحانه در ایران است. ما شاید شوخی بگیریم ولی دشمن شوخی ندارد.انتهای پیام/
به گزارش خبرنگار پارلمانی خبرگزاری فارس، دستور جلسات هفتگی کمیسیون‌های مجلس شورای اسلامی از شنبه لغایت چهارشنبه 28 تیر تا اول مرداد اعلام شد.بر همین اساس رسیدگی به طرح اصلاحی قانون تعیین تکلیف استخدامی معلمین حق التدریسی‌ و آموزشیاران نهضت سواد آموزی در کمیسیون آموزش مجلس در روز یکشنبه بررسی خواهد شد.کمیسیون اقتصادی در روز یکشنبه نشستی را‌‌‌‌‌‌‌‌‌‌ با موضوع آخرین وضعیت شاخص‌های اقتصادی کشور با حضور وزیر اطلاعات و معاونین وی بررسی خواهد کرد.رئیس سازمان پدافند غیرعامل روز یکشنبه هفته آینده به کمیسیون امنیت ملی آمده و گزارشی از سازمان خود ارائه خواهد کرد، ضمن این که روز دوشنبه نمایندگان عضو این کمیسیون از مراکز هسته‌ای بازدید خواهند کرد. همچنین روز سه شنبه سردار اشتری فرمانده ناجا گزارشی را‌‌‌‌‌‌‌‌‌‌ از فعالیت‌های این نیرو به کمیسیون امنیت ارائه می‌کند.یکشنبه هفته آینده هم رئیس هلال احمر در کمیسیون امور داخلی کشور حاضر شده و گزارشی را‌‌‌‌‌‌‌‌‌‌ از فعالیت‌ها و برنامه‌های آتی این جمعیت ارائه می‌کند.اردکانیان وزیر نیرو هم سه شنبه هفته آینده به کمیسیون انرژی می‌رود.سعید نمکی وزیر بهداشت هم سه شنبه در کمیسیون بهداشت پاسخگوی 11 سؤال نمایندگان خواهد بود.فرمانده قرارگاه خاتم الانبیاء هم بیست و نهم تیرماه در کمیسیون صنایع و معادن گزارشی از فعالیت‌های این قرارگاه در حوزه‌های صنعت و معدن و پتروشیمی خواهد داد. همچنین آذری جهرمی وزیر ارتباطات و فناوری اطلاعات در روز سه شنبه در این کمیسیون پاسخگوی سوالات 4 نماینده است، ضمن این که پرویز فتاح رئیس بنیاد مستضعفان و مدیران شرکت‌های ایران خودرو و سایپا در همین روز گزارشی را‌‌‌‌‌‌‌‌‌‌ از روند فعالیت‌هایشان به اعضای کمیسیون می‌دهند.رحمانی فضلی وزیر کشور هم روز سه‌شنبه هفته بعد در کمیسیون عمران پاسخگوی یک سوال است. همچنین در همین روز عادل آذر رئیس دیوان محاسبات گزارشی از تفریغ بودجه به اعضای این کمیسیون می‌دهد.یکشنبه هفته آینده هم محمدباقر قالیباف در کمیسیون کشاورزی، آب، منابع طبیعی و محیط‌زیست جلسه مشترکی را‌‌‌‌‌‌‌‌‌‌ با اعضای این کمیسیون خواهد داشت.وزیر اطلاعات روز سه شنبه هم در کمیسیون اجتماعی حاضر می‌شود ضمن این که سردار غلامرضا سلیمانی رئیس سازمان بسیج مستضعین هم در این کمیسیون در باره آسیب‌های اجتماعی توضیحاتی را‌‌‌‌‌‌‌‌‌‌ ارائه خواهد کرد.برای مشاهده جزئیات دیگر دستور کارهای کمیسیون‌های تخصصی مجلس اینجا را‌‌‌‌‌‌‌‌‌‌ (   ) کلیک کنید.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرنگار پارلمانی خبرگزاری فارس، محمد حسین حسین زاده بحرینی نماینده ناظر مجلس شورای اسلامی در شورای پول و اعتبار در نامه‌ای خطاب به  آیت الله ابراهیم رئیسی رئیس قوه قضائیه بیان داشت: بخشنامه اخیر جنابعالی، آن بخش از شبکه بانکی کشور را که با پایبندی به مقررات و اخلاق حرفه ای، حامی و در کنار تولیدکنندگان بوده اند را در مسیر حمایت بیشتر از تولید کشور، مصمم‌تر خواهد کرد.متن این نامه بدین شرح است:حضرت آیت الله رئیسی ریاست محترم قوه قضائیهبا سلام و احترام؛برخود لازم می‌دانم به عنوان منتخب نمایندگان محترم مجلس شورای اسلامی در شورای پول و اعتبار، از جنابعالی به خاطر بخشنامه ای که اخیرا صادر و محاکم قضایی را از صدور حکم به نفع بانک هایی که با تخطی از مصوبات شورای پول و اعتبار اقدام به اخذ سود و جرائم غیرمتعارف و بعضاً مرکب از مشتریان خود کرده یا می‌کنند، منع فرموده اید، سپاسگزاری کنم.بی تردید، رویکرد جدید قوه محترم قضائیه، اثربخشی تلاش های مجلس شورای اسلامی، شورای پول و اعتبار و بانک مرکزی برای اصلاح نظام بانکی را افزایش داده و تولیدکنندگان کشور را که در شرایط سخت اقتصادی با غیرت دینی و ملی خود، چراغ تولید را روشن نگه داشته اند، دلگرم خواهد نمود. همچنین، بخشنامه اخیر جنابعالی، آن بخش از شبکه بانکی کشور را که با پایبندی به مقررات و اخلاق حرفه ای، حامی و در کنار تولیدکنندگان بوده اند را در مسیر حمایت بیشتر از تولید کشور، مصمم تر خواهد کرد.  دوام توفیقات حضرت عالی را آرزومندم.انتهای پیام/
به گزارش خبرگزاری فارس، به نقل از روابط عمومی ارتش، امیر سرلشکر سید عبدالرحیم موسوی فرمانده کل ارتش جمهوری اسلامی ایران با حضور در مجتمع اوج نیروی هوایی ارتش، از قسمت‌های مختلف این مجموعه بازدید و توان حاضر به کاری و عملیاتی این مجتمع را مورد ارزیابی قرار داد.بازدید از کارخانجات ثاقب، هواپیمای شکاری، پهپاد و قطعه سازی مجتمع اوج، از برنامه های امیر سرلشکر موسوی در این بازدید بود.گفتنی است امیر سرتیپ خلبان عزیز نصیرزاده فرمانده نیروی هوایی ارتش و حجت الاسلام والمسلمین سید احمد قاضی رییس اداره عقیدتی سیاسی نهاجا، امیر سرلشگر موسوی را در این بازدید همراهی کردند.انتهای پیام/
محمّد سلیمانی، وزیر اسبق ارتباطات در گفت‌وگو با خبرنگار حوزه احزاب خبرگزاری فارس با اشاره به زمزمه طرح استیضاح رئیس‌جمهور از سوی نمایندگان مجلس گفت: امسال سال آخر دولت است و رئیس‌جمهور طبق قانون اساسی بعد از سال هشتم تعویض می‌شود و رئیس‌جمهور فعلی در انتخابات جدید نخواهد بود.وی ادامه داد: در یکسال باقی‌مانده از عمر دولت نیز عمدتاً فضا انتخاباتی است و در حال حاضر، همه به این فکر می‌کنند که آینده کشور در ۱۴۰۰ در قوه مجریه به دست چه کسی سپرده می‌شود. از طرفی در سال آخر، خود دولت نیز عملاً مقداری سست است، چون افراد می‌دانند رفتنی هستند و انگیزه‌ها کم‌تر می‌شود.در سال انتخابات، تغییر دولت به صلاح نیستنماینده اسبق تهران با بیان اینکه در چنین شرایطی جابجایی اصلاً به صلاح نیست، گفت: از هر زاویه‌ای که نگاه کنیم تغییر دولت و خصوصاً رئیس‌جمهور در سال آخر آن هم در شرایطی که قوه مجریه باید انتخابات سال آینده را هم برگزار کند، درست نیست.سلیمانی خاطرنشان کرد: چندماه دیگر باید مراحل اجرایی انتخابات آغاز شود و عوامل اجرایی، سازوکار انتخابات ریاست‌جمهوری را فراهم کنند. خب دولتی که استیضاح و برکنار بشود، انتخاباتی هم نمی‌تواند برگزار کند. پس هم کار کشور معطل می‌ماند، هم آینده کشور دچار ابهام می‌شود و هم چیزی دستگیر کسی نمی‌شود.وزیر اسبق ارتباطات افزود: بر فرض که رئیس‌جمهور عزل و دولت جدیدی سر کار بیاید؛ دولت نوپا در چندماه باقی‌مانده تا انتخابات ریاست‌جمهوری، چکار می‌توانند بکنند؟ تا مستقر بشوند، موعد انتخابات بعدی فرا می‌رسد، بنابراین استیضاح رئیس جمهور به هیچ وجه به صلاح نیست.به صلاح نبودن استیضاح رئیس جمهور، فارغ از این است که دولت فعلی ضعیف است یا قویسلیمانی با بیان اینکه به صلاح نبودن استیضاح رئیس جمهور، فارغ از این است که دولت فعلی ضعیف است یا قوی، گفت: این یک واقعیت کلی است که در سال آخر هر دولتی، تغییر دولت خیلی نفعی برای مردم و کشور نخواهد داشت. همیشه هم سنت بر این بوده که سال آخر، تغییری صورت نگیرد مگر اینکه شرایط حادی پیش بیاید که ادامه‌ کار دولت، خسارتی بیش از استیضاح رئیس جمهور یا هر کدام از وزرا به‌بار بیاورد که شاید الان در آن شرایط قرار نداریم.نفی استیضاح رئیس جمهور به این معنی نیست که سوال و جوابی انجام نشودعضو شورای مرکزی جبهه پایداری با بیان اینکه نفی استیضاح رئیس جمهور به این معنی نیست که سوال و جوابی انجام نشود، گفت: مقصود این سخن همان است که برای تغییر رئیس جمهور یا کلیت دولت، خیز برداشته نشود.سلیمانی ادامه داد: البته دولت هم باید حواسش را جمع کند، چرا که طبق قانون اگر نصف بیشتر آن تغییر کند باید دوباره از مجلس برای کل وزرا رأی اعتماد مجدد گرفته شود.وی افزود: از زاویه‌ای دیگر، بالاخره آمریکا و اروپا برای ضربه زدن به نظام ما دندان تیز کرده‌اند و دارند از هر مسئله‌ای حداکثر سوءاستفاده را برای ضربه به ملت ایران انجام می‌دهند.نماینده دور نهم مجلس با یادآوری این موضوع که مجلس یازدهم در سال اول فعالیت خود قرار دارد، اظهار داشت: مجلس اکنون باید به جای هیاهو و ایجاد شرایط ویژه برای کشور به دنبال اصلاح امور و رونق دادن به وضعیت کشور در حوزه اقتصادی، اجتماعی، سیاسی و فرهنگی باشد و نشان بدهد که کمر همت را برای خدمت به مردم بسته است.سلیمانی درباره اقداماتی که مجلس به‌جای استیضاح رئیس جمهور باید انجام دهد، گفت: اولین کار این است که یک فرد جامع‌نگر، با تجربه و فردی که در محیط اجرا بوده باشد و خم و چم کار اجرایی را بداند به‌عنوان رئیس مرکز پژوهش‌ها نصب شود.وی ادامه داد: رئیس مرکز پژوهش‌های مجلس باید فردی باشد که اشکالات اجرای قانون را لمس کرده باشد و قانون را از دید جامع و مانع بودن نگاه کند و فردی باشد که روحیات پژوهش داشته باشد و با یک آرامش ولی با سرعت زیاد بتواند طرح های خوبی را در مرکز پژوهش‌های مجلس طراحی و در اختیار قرار بدهد.در مرکز پژوهش‌ها نوآوری صورت گیردعضو شورای مرکزی جبهه پایداری با بیان اینکه چه بخواهیم و چه نخواهیم، ساختارهای کشور به افراد وابسته هستند و فرد، نقش محوری در مجموعه دارد، تصریح کرد: باید در مرکز پژوهش‌ها یک حرکتی ایجاد شود که بتواند نوآوری داشته باشد و طرح‌های خوبی را ارائه کند.سلیمانی ادامه داد: اگر مرکز پژوهش‌های مجلس، موانع را بررسی کند و از سر راه دولت و مجلس بردارد و بتواند یک قوانینی را تدوین کند که هم‌پوشانی‌ها و چندگانگی‌ها و برداشت‌های متفاوت و قرائت‌های مختلف از قانون را در حوزه‌های اساسی کشور کم کند این بزرگ‌ترین خدمت به سه قوه و کشور است.نماینده اسبق تهران، ابزار مهم دیگر مجلس را دیوان محاسبات دانست و با بیان اینکه دیوان محاسبات یک نهاد پیش‌گیرنده است، افزود: این دیوان حتی قبل از اتفاق جرم، کارهای بسیار بزرگی را می‌تواند انجام دهد.سلیملنی ادامه داد: دیوان محاسبات می‌تواند هشدارهایی بدهد و دولت را وادار به برخی اقدامات کند. همچنین بر بخش‌های هزینه‌ای دولت نظارت و مشخص کند که آیا هزینه‌ها در جای خودشان مصرف شده یا خیر.دیوان محاسبات کنونی نوشداروی بعد مرگ سهراب استوزیر ارتباطات در دولت نهم با بیان اینکه دیوان محاسبات می‌تواند از انحراف بودجه‌ جلوگیری کند، تصریح کرد: وضعیتی که هم‌اکنون دیوان محاسبات پیدا کرده مثل همان داستان معروف رستم و سهراب است که نوشدارو بعد از مرگ سهراب می آورد و به درد نمی‌خورد.به گفته سلیمانی، کارکرد کنونی دیوان محاسبات این است که گزارشی به مجلس بدهد و در صحن قرائت شود و دیگر هیچ.دیوان محاسبات باید آنلاین و به‌روز باشدوی با بیان اینکه دیوان محاسبات باید آنلاین و به‌روز باشد و با مانیتورینگ، صحنه هزینه‌شدن بودجه در کشور را نظارت کند، گفت: دیوان محاسبات باید در مواقع مشاهده انحراف بلافاصله اخطار بدهد و جلوگیری کند و دولت، قوه قضائیه و مجلس را وادار کند در ریلی که قانون مشخص کرده، کار کنند.سلیمانی افزود: باید کسی که تجربه اجرایی قوی داشته باشد، وسیع‌نگر باشد و دید نوک دماغی نداشته باشد، رئیس دیوان محاسبات شود. رئیس دیوان محاسبات باید بتواند آینده را پیش‌بینی کند و خطرات و اشکالاتی که عدم اجرای قانون یا بدهزینه کردن در آینده ایجاد می‌کند را تشخیص دهد.عضو شورای مرکزی جبهه پایداری با بیان اینکه دیوان محاسبات اگر در جای خودش قرار بگیرد، بازوی اصلی نمایندگان برای نظارت در حوزه هزینه‌کردن و درآمدزایی دولت خواهد بود، گفت: در حال حاضر این موضوع رها شده است؛ دولت درآمد کسب کرد، کرده، نکرد هم نکرده است. کسی نیست بالای سر دولت بایستد و بگوید چرا این درآمد را کسب نکردی و چرا این فعالیت را انجام ندادی که باعث افزایش درآمد برای کشور شود؟وظیفه دیوان محاسبات روی زمین مانده استوی با بیان اینکه این وظیفه دیوان محاسبات اکنون روی زمین است، اظهار داشت: نه‌تنها اکنون بلکه در گذشته هم اینطور بوده است، بنابراین یکی از ابزارهای مجلس، دیوان محاسبات است، دیوانی که باید هر وقت اشکالی پیش آمد سریع پرچمش را بلند کند و اخطار بدهد.نماینده اسبق تهران، یکی دیگر از ابزارهای مجلس را تحقیق و تفحص دانست و گفت: ای کاش یک مرکزی بررسی می‌کرد که تحقیق‌ و تفحص‌هایی که در گذشته شده، چه نتیجه‌ای داشته و برای این تفخص‌ها چقدر هزینه شده است.سلیمانی با بیان اینکه چند میلیارد تومان بابت هر تحقیق و تفحص صرف می‌شود، گفت: در اجرا، اتفاقی که رخ می‌دهد این است که عده‌ای می‌آیند دور آن جمع می‌شوند و این تحقیق و تفحص را از حیز انتفاع می‌اندازد.تحقیق و تفحص نباید دکانی برای درآمدزایی عده‌ای باشدوی ادامه داد: تحقیق و تفحص یک ابزار قوی و جامع است که قانون اساسی در اختیار مجلس قرار داده که با آن می‌تواند قوه قضائیه، مجلس، نهادهای وابسته به رهبری و ... را فعال کند، البته با هزینه کم، نه اینکه تبدیل به دکانی برای درآمدزایی عده‌ای شود.سلیمانی، ظرفیت کمیسیون‌های مجلس را مورد اشاره قرار داد و گفت: کمیسیون‌ها، اتاق‌های فکر  مجلس هستند که اگر نقش خودشان را درست ایفا کنند، تاثیرگذاری بالایی می‌توانند داشته باشند، چرا که به هر حال تمام وزرا از کمیسیون‌ها ترس و واهمه دارند، چون ریش‌شان در گرو آن‌هاست و گردن وزیر زیر تیغ کمیسیون است و اگر وزیری کج برود کمیسیون می‌تواند مسیر او را اصلاح کند.وی با بیان اینکه کمیسیون‌ها قدرت بالایی دارند، گفت: باید از این قدرت‌ که قانون اساسی به آن داده، در راستای پیشرفت کشور و حل مشکلات مردم استفاده کنند تا عده‌ای سودجو نیایند در کشور عرصه را به‌دست بگیرند.سلیمانی ادامه داد: حیف و میل‌هایی که انجام می‌شود نشان می‌دهد کشور در بخشی قسمت‌ها رها است و این موضوع بیانگر آن است که مجلس  در رأس امور نبوده است.نماینده اسبق تهران تصریح کرد: ظرفیت‌های فراوانی در اختیار مجلس قرار دارد که اگر پرونده‌ هر کدام را باز کنیم می‌بینیم که با استفاده از آن ظرفیت‌ها می‌توان یک مجلس قدرتمند انقلابی تشکیل داد و بدون اینکه نیازی به براندازی دولت باشد، کشور را به سمت خوب و امیدوارکننده‌ای  پیش برد. انتهای پیام/
به گزارش خبرنگار تشکل‌های دانشگاهی خبرگزاری فارس؛ همزمان با پایان نشست سالانه اتحادیه انجمن های اسلامی دانشجویان ( دفتر تحکیم وحدت) انتخابات شورای مرکزی این اتحادیه دانشجویی برگزار شد و اعضای جدید این شورا مشخص شدند.بنابراین گزارش پس از برگزاری انتخابات و تشکیل اولین جلسه شورای مرکزی؛ مسئولیت اعضای شورای مرکزی هم مشخص شد.بر همین اساس «محمد گودرزی» به عنوان دبیر تشکیلات اتحادیه دفتر تحکیم وحدت انتخاب شد.همچین «حانیه زرنگ» به عنوان مسئول دفتر خواهران، «رضا رحیمی» به عنوان مسئول واحد آموزش،«علی بزرگخو» به عنوان مسئول واحد سیاسی، «محمدرضا عبدالله آبادی» به عنوان مسئول واحد بین الملل، «بهار سعیدی» به عنوان مسئول واحد جنگ نرم، «طاها نظری پور» به عنوان مسئول واحد پذیرش، « پرستو محمود آبادی» به عنوان مسئول واحد حوزه و دانشگاه، «مهدی فراهانی» به عنوان مسئول واحد فرهنگی و «مریم نظری» به عنوان مسئول واحد تبلیغات انتخاب شدند.انتهای پیام/
سیدامیرحسین قاضی‌زاده هاشمی نماینده مردم مشهد در مجلس شورای اسلامی در گفت‌وگو با خبرنگار پارلمانی خبرگزاری فارس، گفت: دولت کره جنوبی تحت فشارهای آمریکا اقدام به بلوکه کردن دارایی‌های ملت ایران کرده که این کار مایه تعجب و تأسف است که دولت یک کشور مستقل تحت تأثیر یک کشور دیگر اقدام به چنین کاری کند.وی افزود: بلوکه کردن دارایی‌های ایران توسط کره جمهوری، پررویی این کشور را نشان می‌دهد که به هیچ‌یک از اصول حقوقی و اخلاقی پایبند نیست و حقوق ملتی را به خاطر فشار یک دولت زورگو زیرپا می‌گذارد.نایب رئیس مجلس شورای اسلامی اظهار داشت: ما باید تمام توان خود را برای آزادسازی دارایی‌هایمان به ویژه در کره جنوبی به کار گیریم و از هیچ تلاشی در این زمینه فروگذار نکنیم.قاضی‌زاده خاطرنشان کرد: وزارت امور خارجه باید با دیپلماسی فعال و هوشمندانه تمام تلاش خود را برای استیفای حقوق ملت ایران در آزادسازی‌های بلوکه شده کشورمان در کره جنوبی تا حصول نتیجه به کار گیرد.وی افزود: تنها از طریق دیپلماسی فعال و انقلابی است که می‌توان حقوق ملت ایران را در عرصه جهانی پیگیری کرد و نگذاشت که دیگران به حقوق کشورمان تعرضی داشته باشند و در مقابل دیپلماسی منفعلانه موجب طغیان بیشتر طرف مقابل و به ویژه دشمنانان می‌شود.انتهای پیام/
به گزارش خبرنگار پارلمانی گزارش فارس، مخاطبان با درج مطالبه‌ای در سامانه فارس من خواستار «حرکت مجلس به سوی شفافیت آرای نمایندگان» شده‌اند و در راستای افزایش شفافیت در پارلمان ایده «راه‌اندازی شبکه تلویزیونی مجلس» را ارائه کرده‌اند.در همین زمینه به سراغ احمد امیرآبادی نماینده مردم قم و عضو هیات رئیسه مجلس شورای اسلامی رفتیم که وی در گفت‌وگو با خبرنگار پارلمانی خبرگزاری فارس، گفت: در راستای تحول در مجلس و تقویت نظم در جلسات صحن و کمیسیون‌ها و شفافیت در پارلمان بحث پخش زنده جلسات را دنبال می‌کنیم.وی اضافه کرد: برای تحقق شفافیت به دنبال این هستیم که با استفاده از ظرفیت شبکه‌‌های اجتماعی بحث پخش جلسات کمیسیون‌ها را دنبال کنیم که در این زمینه پیش‌تر بنده برای مثال گفته بودم می‌توان از اینستاگرام استفاده کرد که البته این موضوع برای مثال بیان شد وگرنه ما به دنبال انجام این اقدام در شبکه‌های اجتماعی داخلی هستیم و البته از سوی دیگر بحث راه‌اندازی «مجلس تی وی» را دنبال می‌کنیم.عضو هیات رئیسه مجلس تاکید کرد که شفافیت باعث تقویت اقدامات مجلس می‌شود، به  همین دلیل از سوی ما دنبال می‌شود.انتهای پیام/
پرویز سروری نماینده اسبق مردم تهران در مجلس شورای اسلامی در گفتگو با خبرنگار حوزه احزاب خبرگزاری فارس، با اشاره به طرح استیضاح و سوال از رئیس جمهور که توسط تعدادی از نمایندگان مطرح شده بود، اظهار داشت: این اقدام از این نظر زودهنگام بود که مجلس یازدهم باید برنامه های خود را برای برون رفت از وضعیت کنونی ارائه و دولت را دعوت به همکاری می‌کرد و تعامل خود را برای خروج از مشکلات کنونی نشان می‌داد و اگر دولت آن موقع همکاری نمی کرد و نمی توانست با برنامه‌های مجلس همگام باشد، آن موقع مجلس می‌توانست از ظرفیت‌هایی که قانون در اختیارش گذاشته استفاده کند.وی با بیان اینکه استفاده زودهنگام تجلی نوعی اقدام سیاسی را در ذهن مردم ایجاد می کند، گفت: احساس می‌شود که بیشتر شبیه به یک اقدام سیاسی است تا یک اقدام کارشناسی. به نظر من ما الان آن نیازمند این هستیم که وضعیت کشور را درست محاسبه و مبتنی بر آن، از همه ظرفیت‌ها برای بهبود وضعیت کنونی استفاده کنیم و از اقداماتی که ممکن است مجلس را به حاشیه رانده و وقت آن را معطوف به موضوعاتی کند که فشار بر مردم مضاعف شود و نتیجه راهگشایی برای مجلس نداشته باشد، ‌دوری کند.سروری ضمن تاکید بر اینکه مجلس یازدهم الان باید بیشتر برنامه های خود را برای برون رفت از وضعیت کنونی اعلام کند، خاطرنشان کرد: طرح مالیات بر خانه‌های خالی اقدام خوبی بود و مردم احساس می‌کنند که مجلس درد آنها را حس میکند و در جهت رفع مشکلات آنها حرکت می کند. ما الان بیشتر نیازمند به این جنس اقدامات هستیم تا اقداماتی که به نوعی حکایت سیاسی بودن را بروز دهد.نماینده اسبق مجلس ضمن اشاره به اقدامات لازم مجلس به عنوان یک نهاد نظارتی برای بهبود عملکرد دولت خاطرنشان کرد: مجلس باید اولین اقدام را بحث شفافیت قرار دهد چون شفافیت است که می‌تواند بسیاری از اقدامات پنهان جریان های قدرت و ثروت را افشا کند و جلوی شکل گیری مافیا های مختلف در کشور را بگیرد و بعد نظارتی مجلس را بشدت در تقویت کند.سروری با تاکید بر اینکه اگر یک نظارت هوشمند را پیش بینی نکنیم مجبوریم به یک نظارت نقطه‌ای و کم اثر بسنده کنیم و این موجب می شود که امید مردم برای حل و فصل مشکلات‌شان کم‌رنگ شود، ‌اظهار داشت: اما اگر این نظارت هوشمند و مبتنی بر یک نگاه سیستمی باشد به طور خودکار می تواند بسیاری از نابسامانی ها را رفع کند.وی ضمن تاکید بر اینکه مجلس در این دوره بیشتر به بعد نظارت نیاز دارد تا تمرکز بر تقنین و قانون‌نویسی، تصریح کرد: کشور از نظر قانون تقریباً کمبودی ندارد؛ اما متاسفانه دولت‌ها بر مدار قوانین مجلس حرکت نمی‌کنند و به نوعی با دور زدن قوانین مجلس، تلاش می‌کنند که برنامه‌های خودشان را جلو ببرند و مجلس باید با قدرت جلوی این را بگیرد و از قوانین خودش به شدت دفاع کرده و آنها را در دستگاه‌های اجرایی مورد تحقیق قرار دهد.نماینده اسبق مجلس ادامه داد: اگر مجلس در حوزه خصوصی‌سازی قانون خصوصی‌سازی را به شدت مورد توجه قرار دهد، متوجه خواهد شد اقداماتی که امروز در این حوزه صورت می‌گیرد، به هیچ وجه تناسبی با قانون مجلس ندارد و عملاً سوء استفاده‌گران که قانون‌دانانی قانون‌شکن هستند، در تلاشند که با دور زدن قانون و بی‌خاصیت کردن قوانین مجلس، راه خودشان را که فساد و برداشتن از جیب مردم هست، ادامه دهند.انتهای پیام/
مراکز تحقیقاتی مجزایی که برای هم‌افزایی ایجاد شدنددر فرانسه، این ادعا وجود دارد که دوگانگی ساختاری تحقیق و توسعه نظامی،  کاربردهای جانبی تجاری را نیز در بر می‌گیرد. به‌عنوان مثال، بخش هوافضای نظامی به‌صورت پیوسته تکنولوژی‌ها و تجربه‌ها را به بخش غیرنظامی منتقل می‌کند.در آلمان سال‌هاست مراکز تحقیقاتی با کاربرد دوگانه تأسیس شده و پژوهش‌های بسیار جدی در این حوزه را در دستور کار خود قرار داده است. از جمله‌ موضوعاتی که در این مراکز مورد پژوهش قرار می‌گیرد، عبارتند از سنسورها، مدارهای الکترونیکی، علوم سایبرنتیک و فناوری اطلاعات. انتقال تجربه بین پیشرفت‌های نظامی و صنعت نیز در حوزه‌های مختلف پیگیری می‌شود. به‌عنوان مثال، ارتقاء عملکرد متدها و سیستم‌های اکتشاف، بهبود و توسعه سیستم‌های مدرن هدایت و کنترل، افزایش کارایی فرایندهای کنترل و فرمان در مدارها و ماشین‌های مختلف چند نمونه ازین حوزه‌های مشترک هستند.امروزه، تحقیق بر روی محصولاتی با کاربردهای دوگانه، به یک روند مرسوم در ساختارهای نظامی تبدیل شده و چشم بسیاری از صنایع، به پیشرفت‌های تکنولوژیک صنایع نظامی است تا با تجاری‌سازی آن، محصولات جدیدتر و کارآمدتری را روانه بازار کنند.
به گزارش خبرگزاری فارس، عصر روز دوشنبه، ۲۳ تیرماه ۹۹ جلسه‌ای بین تعدادی از استادان و نمایندگان تشکل‌های دانشگاه صنعتی شریف با نمایندگان قوه قضاییه پیرامون پرونده ۲ متهم امنیتی این دانشگاه، «امیرحسین مرادی» و «علی یونسی» برگزار شد. مرادی و یونسی که حدود ۳ ماه پیش بازداشت شده‌اند، متهم هستند که ضمن ارتباط با گروه‌های ضدانقلاب، ازجمله تحت تعلیمات گروهک تروریستی منافقین، اقدامات خرابکارانه‌ای را در کشور انجام داده‌اند و اقلام انفجاری مورد استفاده برای همین اقدامات خرابکارانه، در منزل آنها کشف شده است.دادسرای عمومی کاخ دادگستری محل جلسه نمایندگان دانشگاه شریف با نمایندگان قوه قضائیه بود که در اقدامی منحصر به فرد، متهمان نیز در این جلسه حاضر شده و به گفت‌وگو با نمایندگان دانشگاه صنعتی شریف پرداختند.تا کنون 2 روایت از این جلسه منتشر شده؛ یکی از طرف «انجمن اسلامی دانشجویان» دانشگاه صنعتی شریف و دیگری توسط «انجمن اسلامی دانشجویان مستقل» این دانشگاه.بنا به هر دو روایت، نمایندگانی از انجمن اسلامی دانشجویان، انجمن اسلامی دانشجویان مستقل، جامعه اسلامی دانشجویان، بسیج دانشجویی و شورای صنفی دانشگاه در این جلسه حضور داشتند. ضمن آن که دکتر «فاطمی‌زاده» از اعضای هیئت‌رئیسه، دکتر «بهمن‌آبادی»از اعضای هیئت‌علمی دانشکدۀ فیزیک، دکتر «جهانگیر»از اعضای هیئت‌علمی دانشکدۀ کامپیوتر و یک نفر به‌نمایندگی از بنیاد ملی نخبگان نیز دانشجویان را همراهی می‌کردند. همچنین، «امین‌ناصری»، سرپرست دادسرای امنیت و «جعفری» بازپرس به‌همراه کارشناس پرونده نیز در این جلسه به تشریح پرونده پرداختند. متهمان پرونده، یعنی امیرحسین مرادی و علی یونسی نیز اندکی پس از شروع جلسه، به این جمع اضافه شدند.هر دو روایت این جلسه تاکید دارند که متهمان، تقصیر خود در اقدامات خرابکارانه را قبول دارند و البته مسئولان قضایی به تخفیف در مجازات آنها امیدوارند. طبق هر دو روایت، ماجرای اقدامات خرابکارانه این دو متهم و طی شدن روند قضایی، با آنچه در فضای مجازی منتشر شده تفاوت بسیاری دارد. در هر دو روایت، تاکید نمایندگان دانشجویان برای طی شدن روند عادلانه قضایی به چشم می‌خورد و البته درخواست برای رافت اسلامی به دلیل حسن سابقه این دانشجویان. اما هرکدام از این تشکل‌ها با زاویه نگاه خود، این جلسه را روایت می‌کنند...بد نیست هر دو روایت را کامل بخوانیم:روایت اول؛ خطایی بوده، اما نه در حدی که گفته شدهبنا به گزارش «انجمن اسلامی دانشجویان»: جلسه حوالی ساعت ۱۱:۳۰ آغاز شد و تا حوالی ساعت ۱۴ به طول انجامید.ابتدا آقای امین‌ناصری از هدف تشکیل این جلسه گفتند و توضیحاتی پیرامون این پرونده ارائه کردند: «این جلسه به درخواست دانشگاه برگزار شده و در نتیجۀ نامه‌نگاری دانشگاه با قوۀ قضائیه بوده‌است. ابتدا لازم است توضیحاتی ارائه دهم. مرحلۀ اول رسیدگی در دادسرا، تحقیقات است که سرّی و محرمانه‌بودن در آن بسیار مهم است؛ خصوصاً در جرائم امنیتی. اما این جلسه برخلاف قاعده‌ای است که تاکنون بوده و نخستین بار است که چنین جلسه‌ای برگزار می‌شود و هدف آن روشن‌کردن افکار دانشگاه و دانشجویان است».ایشان در ادامه، توضیحاتی دربارۀ سازمان منافقین ارائه کردند که ۵۲ سال است مشغول فعالیت‌اند، اما سالیانی است که به استیصال رسیده‌اند. ایشان تأکید کردند: «نگاه آقای «رئیسی» در این قضایا، مثبت‌اندیشی نسبت‌به دانشجوست؛ این‌که حقوق‌شان رعایت شود. تاکنون نیز بسیاری از دانشجویان با جرائم امنیتی را مورد عفو و بخشش قرار داده‌اند.»آقای امین‌ناصری در ادامه به توضیح اتهامات امیرحسین مرادی و علی یونسی پرداختند و مواردی را بیان کردند. پس از اتمام توضیحات ایشان، علی یونسی و امیرحسین مرادی به جلسه اضافه شدند. پس از آن، دکتر فاطمی‌زاده به‌نمایندگی از دانشگاه شروع به صحبت کردند و درخواست و مطالبات دانشگاه را بیان نمودند: «از اولین روزی که از این موضوع مطلع شدیم، در ناباوری کامل بودیم. سعی کردیم با نهادهای مربوطه ارتباط بگیریم، اما به‌دلیل پیچیدگی‌های مسئله، سخت بود. هر دانشجویی که این اتفاق برایش رخ می‌داد، دانشگاه وظیفه‌ خود می‌دانست که پی‌گیری کند. در این مدت، نامه‌نگاری‌هایی انجام شد و توانستیم این جلسه را برگزار کنیم».ایشان در ادامه، خواسته‌های دانشگاه را بیان نمودند: «دانشگاه شریف در این پرونده ۳ خواستۀ اصلی دارد؛ ۱- این‌که خانواده‌های ایشان نیز بتوانند با فرزندان‌شان دیدار و ملاقات کنند. ۲- حق دست‌رسی به وکیل انتخابی داشته‌باشند. ۳- حداکثر عفو و بخشش برایشان اعمال شود. هم‌چنین امیدواریم بتوانیم در ترم آینده این دانشجویان را در کلاس‌های درس، حاضر ببینیم.»آقای امین‌ناصری در پاسخ به دومین خواستۀ دانشگاه پاسخ دادند که: «به‌استناد تبصرۀ مادۀ ۴۸ آیین دادرسی کیفری، متهمان به جرائم امنیتی، امکان استفاده از هر وکیلی را ندارند و فقط می‌توانند از لیست وکلای مخصوص و موردتأیید قوۀ قضائیه، یک وکیل انتخاب کنند. علی و امیرحسین، اکنون وکیل تسخیری دارند، اما می‌توانند شخصی از آن لیست را انتخاب کنند تا به‌جای وکیل تسخیری کنونی، وکالت‌شان را به عهده گیرد».در این لحظه، از نمایش‌گر سالن جلسه، فیلمی از چند خراب‌کاری پخش شد که مسئولان پرونده مدعی بودند فیلم جرائم این دو دانشجوست (لازم به ذکر است در این فیلم، چهرۀ اشخاص مشخص نبود؛ فلذا این‌جانب هیچ‌گونه تأیید و یا تکذیبی برای صحت انتساب آن به ایشان ندارم. هم‌چنین مرادی و یونسی نیز دربارۀ فیلم‌ها تأیید و یا تکذیبی نکردند).نوبت به صحبت علی و امیرحسین رسید.علی یونسی گفت: «در حسن نیت دانشگاه و قوۀ قضائیه شکی نیست و از ایشان تشکر می‌کنم. اما ابتدا وقتی که موضوع شرکت در این جلسه با من مطرح شد، علاقه‌ای به حضور نداشتم. مدت‌هاست که درخواست دارم وکیل داشته‌باشم و به دادگاه بروم و دفاع کنم. هم‌چنین درخواست داشتم به قید وثیقه آزاد شوم و هر تعهدی که لازم باشد می‌دهم. اگر برخی افراد فکر می‌کنند که جرائم من هیچ بوده، نه این‌گونه نیست. خطایی بوده، اما نه در حدی که گفته شده. خیلی نمی‌خواهم دربارۀ این مسئله صحبت کنم. تنها می‌خواهم که پرونده‌ام از وزارت خارج شده و به دادگاه بروم و آن‌جا دفاع کنم. در حال حاضر نیز نگران خانواده‌ام هستم که مبادا مشکلی برایشان ایجاد شود».آقای امین‌ناصری در پاسخ گفتند: «قرار نیست خانواده‌ات تحت‌تعقیب قرار بگیرند و جای نگرانی نیست. برای وکیل هم می‌توانی وکیل تعیینی از لیست وکلای ماده ۴۸ داشته‌باشی».ایشان در ادامه از علی خواستند دربارۀ فیلم‌ها توضیح دهد، اما علی همان‌طور که گفته‌بود تمایلی به این کار نداشت. آقای امین‌ناصری مجدداً اصرار کردند که واکنش برخی از نمایندگان دانشجویی را به دنبال داشت. «امینی» (نمایندۀ انجمن اسلامی) گفت: «به نظر می‌رسد ایشان با اصرارهای شما تحت فشارند و درخواست دارم این روند متوقف شود. اتهاماتی مطرح شد و این دو نفر نیز دفاعیاتی دارند، اما صحت‌سنجی و قضاوت دربارۀ آن، تنها در صلاحیت دادگاه عادل است. ما نیز برای اعتراف‌گیری به این‌جا نیامدیم. لطفاً اجازه دهید در بیان مطالب راحت باشند».«سپیده‌دم» (نمایندۀ بسیج) نیز این موضوع را تأیید کرد و خواستار توقف این روند شد که مورد پذیرش نمایندگان قوۀ قضائیه قرار گرفت. بعد از آن، امیرحسین مرادی شروع به صحبت کرد: «من هم از دانشگاه و دانشجویان تشکر می‌کنم که آمدند و کمک کردند. خیلی چیزها هست که می‌خواهم بگویم، اما اگر در این چند دقیقه توضیح دهم امکان‌پذیر نیست و حق مطلب ادا نمی‌شود؛ از روندی که در آن قرار گرفتیم و یا حتی زوایای دیگری که می‌توان به این موضوع نگاه کرد، اما اکنون و در این فرصت کم، امکان‌پذیر نیست».دکتر جهانگیر از دانشجویان پرسیدند که چرا و چگونه درگیر این مسئله شدید که امیرحسین مرادی پاسخ داد: «همان‌طور که عرض کردم، این چیزی نیست که بتوانم در چند دقیقه بگویم و زمان زیادی می‌طلبد».سپس دکتر بهمن‌آبادی توضیحات خود را ارائه کردند: «این بچه‌ها مثل بچه‌های خود من هستند. امیرحسین، هم در زمان المپیاد و هم در دانشگاه، شاگرد من بوده و هست. علی را نیز از طریق المپیاد می‌شناختم. وقتی این خبر را شنیدم، بسیار متعجب شدم. به این فکر کردم که چرا این اتفاق افتاد. شاید ما استادان نیز مقصر بودیم که نتوانستیم دانشجویان‌مان را از این موارد آگاه کنیم».ایشان در ادامه از حسن‌سابقۀ این دو نفر گفتند و خواستار نگاه کریمانه نسبت‌به ایشان شدند. هم‌چنین «امید کوکبی» را مثال زدند که پس از بخشش، اکنون یکی از کارآفرینان موفق است و به کشورش خدمت می‌کند. دکتر بهمن‌آبادی خواستار عفو و بخشش شدند تا این دو بتوانند برگردند، به کشورشان خدمت کنند و این‌گونه اشتباه خود را جبران کنند تا آیندۀ کشور را بسازند.پس از ایشان، نوبت به نمایندگان دانشجویی رسید تا مطالبات‌شان را بیان نموده و یا سؤالات مدّنظرشان را مطرح کنند. امینی (نمایندۀ انجمن اسلامی) گفت: «همان‌طور که دقایقی پیش عرض کردم، ما در جایگاه قضاوت نیستیم و این جایگاه، تنها در صلاحیت دادگاه عادل است. هرچند که ابهام و سؤال پیرامون این پرونده زیاد است، اما به همین دلیل، در این باره سؤالی نمی‌پرسم. ولی در مقابل، درخواست دادرسی عادلانه برای ایشان دارم. هم‌چنین ۴ درخواست از دستگاه محترم قضا دارم؛ ۱- ممنون از تشکیل این جلسه. خوش‌حال شدیم از این که با علی و امیرحسین ملاقات کردیم و خوشحال‌تر خواهیم شد اگر این امکان برای خانواده‌هایشان نیز فراهم شود. درست نیست که ما الآن در این‌جا باشیم، اما خانواده‌هایشان بیش از ۳ ماه است که فرزندان‌شان را ندیده اند. بنابراین، اولین درخواست بنده، ملاقات بچه‌ها با خانواده‌هایشان است. ۲- خواستۀ دوم مربوط به وکیل انتخابی است. دادرسی عادلانه حق هر متهمی است. حتی اگر به استناد تبصرۀ مادۀ ۴۸ آیین دادرسی کیفری، انتخاب وکیل را محدود به وکلای مخصوص کنیم، هرچقدر ایشان منصف و آگاه باشند، باز هم باید بپذیریم که افکار عمومی دید خوبی نسبت‌به این وکلا ندارند. این امر سبب می‌شود که نسبت‌به دستگاه قضا، بی‌اعتمادی ایجاد شود. فلذا درخواست دارم تا خانواده‌ها بتوانند وکیل موردنظر خود را معرفی کنند و زین پس، این وکیل، وکالت پرونده را به عهده گیرد. ۳- همان‌طورکه گفته شد، با توجه به حسن‌سابقۀ ایشان، خواستار بخشش و هم‌چنین برخورد تؤام با رأفت اسلامی را داریم. ۴-به‌عنوان آخرین درخواست، تقاضا دارم در صورت امکان، به قید وثیقه موقتاً آزاد شوند تا زمان دادگاه‌شان برسد.»سپس نوبت به «سلطانی» (نمایندۀ انجمن اسلامی مستقل) رسید: «بنده یک گلایه و یک درخواست دارم».گلایۀ ایشان دربارۀ بحث رسانه‌ای این پرونده و عدم پاسخ‌گویی قوۀ قضائیه به افکار عمومی بود. این‌که چرا قوۀ قضائیه واکنش نشان نداد و برچسب خورد. تازه بعد از گذشت ۳-۲ هفته، سخن‌گو در این باره سخن گفتند. سلطانی ادامه داد: «چرا برای افکار عمومی ارزش قائل نشدید؟ انتظار می‌رفت پاسخ دهید. امیدواریم در پرونده‌های بعدی، احترام بیش‌تری برای افکار عمومی قائل شوید».ایشان طی اظهاراتی درخواست داشتند تا مسئولان قوۀ قضائیه، دربارۀ مستندات پرونده، مطالبی را منتشر کنند تا فشار از روی قوۀ قضائیه برداشته شود، اما نمایندگان حاضر در جلسه از قوۀ قضائیه، پاسخ دادند که تا زمانی‌که اتهامات اثبات نشود، نمی‌توان مستندات را منتشر کرد. اگر این کار انجام شود، خود یک جرم است و پی‌گرد قانونی دارد. بعد از گفتن گلایه، ایشان درخواست‌شان را نیز مطرح کردند و گفتند: «ما با دو دانشجو طرف نیستیم. با یک سازمانِ جلادِ آدم‌کش طرف هستیم که باید پاسخ مناسب به آن‌ها دهیم. نمی‌گویم بیش از آنچه کردند تاوان دهند، اما روند قانونی و منطقی پرونده باید طی شود و قوه اسیر جوسازی‌ها و مظلوم‌نمایی‌ها نشود. فرصت سوءاستفاده به منافقین ندهید. روند قانونی طی شود. درباره درخواست دکتر فاطمی زاده هم نمی‌دانم ایشان با چه مبنا و چارچوبی این را مطرح کردند که می‌خواهند دانشجویان، مهرماه در دانشگاه حاضر شوند».نوبت به سپیده‌دم (نمایندۀ بسیج) رسید. ایشان تقریباً فرمایش‌های نمایندۀ انجمن اسلامی مستقل را تأیید کردند و افزودند که به نظر می‌رسد این دو نفر از لحاظ حقوقی، ابهامات و سؤالاتی دارند و فضا هنوز برایشان گنگ است. محورهای اصلی صحبت ایشان نیز اهمیت قائل‌شدن برای افکار عمومی و نیز برخورد مناسب با سازمان منافقین بود.نفر بعدی، «قاسمی» (نمایندۀ جامعۀ اسلامی)، به وعده‌های پوچی که برای آزادی به خانواده‌هایشان داده می‌شد اشاره کردند و پرسیدند که آیا برای جلوگیری از رسانه‌ای‌شدن، چنین وعده‌هایی می‌دادند؟ دربارۀ قریب به ۶۰ روز انفرادی صحبت کردند و این را نوعی شکنجه دانستند. ایشان دربارۀ وضعیت بهداشتی با توجه به شیوع بیماری کرونا نیز سؤال کردند.آخرین نماینده، «احمدی» (نمایندۀ شورای صنفی) بود. ایشان نیز خواستار برگزاری ملاقات حضوری با خانواده‌ها شدند و هم‌چنین، از دادن وعده‌های اشتباه انتقاد کردند. در انتها نیز دربارۀ وضعیت بچه‌ها از خودشان سؤال کردند.با پایان‌یافتن صحبت نمایندگان، جعفری، بازپرس پرونده، مطالبی را ارائه دادند. ایشان صحبت‌هایشان را با آیات ۱۳ تا ۱۵ سورۀ اسرا آغاز کردند و گفتند: «هرکسی مسئول سرنوشت خودش است. کاری به خانواده نداریم. امنیت جامعه برای ما مهم است و دشمن این‌ها نیستیم. جای تخفیف وجود دارد. سؤال ما این است که شما چگونه دچار این مشکل شدید؟ زمانی‌که تحقیقات پایان یابد، قرار وثیقه برای ایشان صادر شده و به‌صورت موقت می‌توانند آزاد شوند. در حال حاضر نیز بنده نظر خاصی دربارۀ پرونده ندارم».لازم به ذکر است در انتهای جلسه، اکثریت قریب به اتفاق اعضا، حتی نمایندگان قوۀ قضائیه، دربارۀ عفو و تخفیف، متفق‌القول بودند و ابراز امیدواری کردند.*********روایت دوم؛ مقصریم، پشیمانیم، ببخشیداولش، تصویر سیاه است. سیاهیِ مطلق نه. گُله‌به‌گُله چراغ‌های خیابان روشن است و فیلم را از تاریکیِ کامل درآورده. دو نفر با صورتِ پوشیده می‌آیند وسطِ قاب، چیزی را روی زمین می‌گذارند و به سرعت از کادر خارج می‌شوند. چند ثانیه بعد، تصویر پر می‌شود از نور زرد و سفیدِ انفجار، درست جلوی سردر وزارت ارتباطات. شما به وزارت ارتباطات اضافه کنید شعبه‌ی بانک، حوزه‌ی علمیه، پایگاه بسیج، وزارت کشور و مجتمع قضایی شهیدباهنر. اینجا و در این لحظه، ما روبه‌روی کسانی نشسته‌ایم که اتهامشان، عاملیت در بیش از ۲۰ بمب‌گذاری و آتش‌افروزی در سطح شهر تهران است. کسانی که اتهامات را پذیرفته‌اند و تعداد عملیات‌های خرابکارانه‌شان، از عدد سن‌وسالشان بیشتر است!***بین «داور» و «خیام» هروله می‌کنیم و دنبال درِ ورودیِ ساختمانی هستیم که گفته‌اند برای جلسه باید بیاییم آن‌جا. از همان روزی که خبر بازداشت «امیرحسین مرادی» و «علی یونسی» منتشر شد، دانشگاه افتاد پیِ پیگیریِ پرونده. حاصلِ پیگیری‌ها خلاصه شد در یک نامه به رئیس قوه‌ی قضائیه و نتیجه‌ی آن نامه، ما را کشاند به جلسه‌ای با مسئولین دادستانیِ عمومی و انقلاب تهران. روزِ قبل، از معاونت فرهنگی تماس گرفتند و گفتند ساعت ۱۱، کاخ دادگستری باشید. ما هم راه‌افتادیم سمت میدان ارگ. این «ما» که می‌گویم یعنی نمایندگان انجمن اسلامی، جامعه اسلامی، انجمن اسلامی مستقل، شورای صنفی، بسیج دانشجویی و اساتید دانشگاه.ترقی معکوس به سبک آلبانی‌نشین‌هاچند دقیقه‌ای از ساعتِ یازده گذشته که ساختمان را پیدا می‌کنیم و می‌رویم طبقه‌ی اول، اتاق جلسات. آقای امین‌ناصری معاون امنیتی دادستان، آقای جعفری بازپرس پرونده و یک کارشناس امنیتی منتظرمان هستند. اولِ جلسه و بعدِ تعارفاتِ مرسوم، ناصری درباره‌ی ابعاد پرونده‌ی امیرحسین مرادی و علی یونسی توضیحاتی می‌دهد و بعد خودشان را صدا می‌کند بیایند داخل. اگرچه احتمال حضور بچه‌ها را می‌دادیم ولی خب بی‌تعارف، کمی غافلگیر می‌شویم. یونسی یک پیراهن زرشکی پوشیده و مرادی با یک بلوز سفید و آبی آمده. از این فاصله‌ی چندمتری جز این و البته گودیِ پای چشمِ هردویشان، چیز بیشتری نمی‌بینیم.یکی از اساتید به نمایندگی از هیات‌رئیسه‌ی دانشگاه شروع می‌کند و درخواست‌های روشنی دارد: حق انتخاب وکیل، اجازه ملاقات با خانواده‌ها و حداکثرِ بخشش و رافت اسلامی در قبال این دو دانشجو. بعدِ این صحبت‌ها، فیلم اتهاماتِ مرادی و یونسی را پخش می‌کنند. اول، ویدئویی می‌بینیم از تلویزیون مجاهدین خلق. ویدئویی که نشان می‌دهد تصویر مریم رجوی روی دیوار دانشکده‌های فیزیک و صنایع نصب شده و منافقین را حسابی ذوق‌زده کرده! توی فیلمشان نوشته‌اند «دانشگاه شریف، کانون شورشی ۶۷۵». هرکسی دنیا را یک‌طور می‌بیند و دنیا برای منافق‌ها، انگار مجموعه‌ای از کانون‌های شورش است.ویدئوی بعدی مفصل‌تر است. تصاویرِ دوربین‌های مداربسته‌ی ادارات و اماکنی که ادعا می‌شود یونسی و مرادی با بمب دست‌ساز به آن‌ها حمله کرده‌ و البته منافقین این ترقه‌بازی را با افتخار در رسانه‌هایشان منتشر کرده‌اند! دلم به حالِ پیرمردهای آلبانی‌نشین می‌سوزد. از سال۶۰ تا امروز حسابی ترقی معکوس کرده‌اند و اوج موفقیت‌شان در مبارزه با رژیم آخوندی(!) انفجار بمب دست‌ساز و شیطنت در دانشکده‌های دانشگاه ماست!بازجویی ممنوعفیلم که تمام می‌شود، بچه‌ها شروع می‌کنند به حرف زدن. کمی استرس دارند و انگار با جمع راحت نیستند. هنوز یخِ جلسه آب نشده. یونسی می‌گوید بخشی از اتهامات را پذیرفته و در این بمب‌گذاری‌ها مقصر بوده. بعد هم گریزی به اظهارنظرهای خواهر و برادرش در فضای مجازی می‌زند و صراحتاً می‌گوید اگرچه در حسن نیت خانواده‌اش شک ندارد، اما هیچ مسئولیتی در قبال حرف‌های آن‌ها ندارد و پاسخگوی ادعاهای اعضای خانواده‌اش نیست.از اینجا به بعد، امین‌ناصری وارد سوال و جواب با بچه‌ها می‌شود و فضای جلسه را سنگین می‌کند. یکی دونفر از بچه‌ها، محترمانه از آقای معاون دادستان می‌خواهند اجازه دهد بچه‌ها اگر تمایل داشتند حرف بزنند تا تحت فشار و معذوریت قرار نگیرند.یونسی ادامه‌ می‌دهد و از نقش خودش در عملیات‌های خرابکارانه می‌گوید. ادعا می‌کند خانواده‌اش تحت فشار هستند. می‌گوید خواهر و برادرش نمی‌توانند به ایران برگردند. یونسی همانجا فی‌المجلس از امین‌ناصری پاسخ می‌شنود که ما هیچ کاری با خانواده‌ات نداریم و خواهر و برادرت اگر می‌خواهند برگردند، برگردند.امیرحسین مرادی کمتر از یونسی حرف می‌زند و به نظر می‌رسد بیشتر از او کلافه و خسته است. او هم اتهامات را پذیرفته اما معتقد است این کارها نتیجه‌ی قرار گرفتنش در «یک روند» بوده. می‌دانم کلیشه‌ای می‌شود اما اینجا دقیقاً جایی است که باید نوشت پشیمانی توی چشم‌هایشان موج می‌زند. هم امیرحسین، هم علی.خواسته‌های روشنِ مابعد از صحبت اولیه‌ی بچه‌ها، نوبتِ ماست. به ترتیب حروف الفبا اول نوبت نماینده‌ی انجمن اسلامی است، بعد انجمن مستقل، بعد هم نمایندگان بسیج و جامعه و شورای صنفی. درخواست‌های روشنی از قوه قضائیه داریم:· امکان دیدار متهمین با خانواده‌ها· امکان انتخاب وکیل برای متهیمن· حداکثر رافت اسلامی در مواجهه با این پرونده· در صورت امکان، آزادی بچه‌ها تا زمان دادگاه به قید وثیقه· طی شدن مراحل منطقی و قانونی در بررسی پرونده· اسیر نشدن در دام جوسازی‌ها و مظلوم‌نمایی‌ها· عمل به وعده‌هایی که به خانواده‌ی متهمین داده شده استبازپرس جعفری از اینجا وارد بحث می‌شود و درباره‌ی مطالبات ما نکاتی دارد. نگرانی‌اش از ملاقات یکی از متهمین با خانواده‌اش، نگرانی عجیبی نیست. دستگاه امنیتی نمی‌تواند به این خانواده‌ اعتماد کند. جعفری می‌گوید حرف‌هایی که به خانواده‌ی یکی از متهمین می‌زده را چندساعت بعد در شبکه‌های ماهواره‌ای رصد می‌کرده و چنین چیزی برای دستگاه قضایی یک معنای واضح دارد: آن‌ها قابل اعتماد نیستند. البته برای بچه‌ها امکان تماس تلفنیِ هفتگی با خانواده‌هایشان فراهم است، اگرچه گاهی روند تماس‌ها قطع می‌شود و این، بچه‌ها را عصبی کرده.درباره‌ی وکیل هم، بازپرس جعفری به تبصره۱ ماده ۴۸ آیین دادرسی کیفری اشاره می‌کند و می‌گوید بر اساس این قانون، وکیلِ امیرحسین و علی باید از فهرست مورد تایید قوه قضائیه انتخاب شود و تا وقتی قانون همین است، راه دیگری ندارند.ماجرای نیمه‌شبیکی دوتا سوال که از امیرحسین و علی می‌پرسیم، کم کم یخِ جلسه وا می‌رود و شروع می‌کنند به تعریف ماجرای بازداشت. قصه از یک شب بهاری آغاز شده. شبی که علی و امیرحسین، راه افتاده‌اند سمتِ مجتمع قضایی شهیدباهنر برای عملیات. دستور از سرپلِ منافقین رسیده و بچه‌ها باید اطاعت می‌کردند. هنوز درست و حسابی در موقعیت عملیات‌ ظفرمندانه‌ی خلق قهرمان علیه رژیم آخوندی(!) مستقر نشده‌بودند که تیم عملیاتی سر می‌رسد و بچه‌ها را با چند فقره بمبِ دست‌ساز، بازداشت می‌کند. آن‌ها البته بمب‌های بیشتری هم داشته‌اند که بعداً در بازرسیِ منزلشان کشف می‌شود.در واقع، علی و امیرحسین را وسط یک عملیات خرابکارانه دستگیر کرده‌اند و خب، وسط عملیات هم حلوا خیرات نمی‌کنند. ماجرای دستگیریِ یونسی و مرادی، به زد و خورد رسیده و آن‌طور که کارشناس امنیتی می‌گوید، علی وسط عملیات، دست یکی از مامورین را گاز گرفته و می‌خواسته فرار کند.کارشناس امنیتی می‌گوید ماجرا آن‌طور که در شبکه‌های اجتماعی مطرح شده و خانواده‌ی یونسی دوست دارد روایت کند، نبوده. او می‌گوید پرونده‌ی این بچه‌ها، علاوه بر مدعی‌العموم، شاکی خصوصی هم دارد. یک خانمِ باردار که در اثر صدای انفجارهایی که یونسی و مرادی ترتیب داده‌اند آسیب دیده، از این دو نفر شکایت دارد و پرونده‌، پیچیده‌تر از چیزی است که تصور می‌شود.بچه‌ها روایت‌شان از دستگیری را ادامه می‌دهند. بعد از شکست در عملیات آخر و بازداشت، بچه‌ها را برده‌اند توی اتاق‌هایی که به تعبیر خودشان «سوئیت» بوده و به تعبیر ما «زندان انفرادی»! حدود دو ماه در این اتاق‌ها زندانی بوده‌اند و از آن‌جا رفته‌اند بند ۲۴۰ اوین و بعد هم بند ۲۰۹.ماجرای ابتلای علی به کرونا هم واقعیت نداشته و آن‌طور که علی توضیح می‌دهد، قضیه فقط یک احتمال از جانب خود علی بوده که در یکی از مکالمات تلفنی به خانواده‌اش گفته: «فکر کنم کرونا گرفتم و خوب شدم.»پشیمانیم، ببخشیدادامه‌ی جلسه به گپ‌وگفتِ ما و علی و امیرحسین می‌گذرد. بچه‌ها درخواست‌هایشان را می‌گویند. یونسی تاکید می‌کند حاضر است تعهد بدهد و اگر دوباره دستگیر شد، درجا حکم اعدام را بپذیرد! علی می‌گوید خانواده به حضورش نیاز دارد و باید کنار پدرومادرش باشد و اگر امکانش هست، او را ببخشند. مرادی هم می‌گوید با بازپرس پرونده همکاری کامل داشته و درخواست بخشش دارد.روی بچه‌ها باز شده و انگار ترسِ اولِ جلسه‌شان ریخته. یکی دوجا با بازپرس جعفری کل‌کل می‌کنند و با او وارد بحث می‌شوند. چندباری هم لبخند را روی صورتشان می‌بینیم که کنارِ بغضی که توی صدای هردویشان هست، فضای جلسه را یک جوری می‌کند. یک جوری که خیلی قابل توصیف نیست. فرض کن معجونی از نگرانی و امیدواری. یک حالتی که خوشایند نیست اما بعید می‌دانی آخرش خوشایند نباشد. تهِ تهِ حرف‌های علی و امیرحسین دو کلمه است: پشیمانیم، ببخشید.نخبه یا عامل منافقین؟امین‌ناصری، جعفری و کارشناس امنیتی، هرسه متفق‌القول می‌گویند راهِ بخشش و تخفیف در پرونده‌ی بچه‌ها باز است. اما از طرف دیگر تاکید دارند کسی این پرونده را ساده نبیند. مقامات می‌گویند ما در این پرونده، پیش از دانشجویانِ نخبه‌ی دانشگاه شریف، با دو عامل سازمان منافقین مواجهیم که ارتباط مستقیم با سرپل این سازمان داشتند و برای این سازمان تروریستی کار می‌کردند.حرف ترورها و جنایت‌های منافقین که پیش می‌آید، یاد صیاد شیرازی می‌افتم. کاش سپهبد اینجا بود و خودش برای بچه‌ها از شقاوت منافقین می‌گفت. کاش می‌شد خودش قصه‌ی مرصاد را برای علی و امیرحسین تعریف کند. کاش می‌آمد می‌نشست کنارشان و ماجرای قتل عام مردم در اسلام‌آباد را در آن روزهای تلخِ مرداد۶۷ روایت می‌کرد. علی و امیرحسینی که من می‌بینم، احتمالاً صیاد را نمی‌شناسند، چیزی از شوشتری نمی‌دانند، درباره‌ی بهشتی و رجایی و باهنر کتابی نخوانده‌اند که اینطور افتاده‌اند وسط مُردابِ متعفنِ منافق‌ها. یکی از اساتید حرف خوبی می‌زند وسط جلسه؛ می‌گوید حتماً ما هم مقصریم در به دام افتادنِ بچه‌ها. این «ما» را شما یک طیف بگیرید، از مدیر و مسئول و مقام محترم ریاستِ انبوه نهادهای فرهنگیِ مملکت، تا استاد و دانشجو و طلبه.در جستجوی امیدجلسه که تمام می‌شود، می‌رویم کنار بچه‌ها و چنددقیقه‌ای بدون واسطه با آن‌ها گپ می‌زنیم. کمی درباره‌ی جزئیات همکاری‌شان با مسئولین قضایی می‌گویند و طلب بخشش دارند. یادم به ماجرای «امید کوکبی» می‌افتد. حتماً اسمش برایتان آشناست. خرداد۹۵، هشتگ #FreeOmid با مطالبه‌ی آزادی کوکبی در توییتر فارسی ترند شد. امید نه آن روز و با فشار توییتری، اما چند وقت بعد آزاد شد و آن‌طور که یکی از اساتید می‌گوید، در گنبد کاووس کسب‌وکار خودش را راه انداخته و کارآفرینی می‌کند. «رافت اسلامی» کار خودش را کرده و امید را از مُرداب نجات داده. من ظهر دوشنبه ۲۳تیر ۱۳۹۹ توی چشم‌های علی و امیرحسین، امید را دیدم.انتهای پیام/
به گزارش خبرگزاری فارس، سپاه امام رضا(ع) استان خراسان رضوی، طی اطلاعیه‌ای اعلام کرد: «با اشراف اطلاعاتی و اقدام سازمان اطلاعات سپاه امام رضا(ع) استان خراسان رضوی شماری از عوامل اصلی گروه های معاند که ضمن ارتباط با شبکه های ضدانقلاب، با انتشار فراخوان هایی هواداران و مردم را به تجمع و اعتراضات خیابانی تشویق می کردند، شناسایی و دستگیر شدند. در سوابق برخی از این افراد، اقداماتی همچون جاسوسی علیه امنیت ملی، دعوت به اغتشاش و تلاش برای برهم زدن نظم عمومی از طریق فضای مجازی دیده می‌شود.»انتهای پیام/
به گزارش خبرنگار تشکل‌های دانشگاهی خبرگزاری فارس؛ نشست مجازی بررسی ابعاد مختلف قرارداد ایران و چین با حضور ابراهیم رضایی عضو کمیسیون امنیت ملی مجلس شورای اسلامی و علی پارسا دبیر انجمن اسلامی دانشگاه شهید چمران برگزار شد.  * گمانه‌زنی‌ها درباره قرارداد ایران و چین پایه واساس دقیق وموثق نداردابراهیم رضایی در این نشست گفت: در مورد انعقاد قرارداد با چین ما بایستی تمامی دقت خود را به کار بگیریم تا منافع کشور عزیزمان تامین شود.این نماینده مجلس درباره اینکه چرا مردم از جزئیات این توافقنامه بی اطلاع هستند گفت: یکی از انتقادات اصلی که خود ما نیز داریم همین است که چرا مردم از محتویات این سند مطلع نیستند ما بایستی با مردم صحبت بکنیم و آنها را اقناع کنیم که چه چیزی وجود دارد.این نماینده مجلس تصریح کرد: من در جلسه هفته گذشته که در کمیسیون امنیت ملی با حضور جناب آقای ظریف وزیر امور خارجه برگزار شد به ایشان تذکر دادم که محتویات سند بایستی به سمع و نظر مردم برسد تا نظارت دقیق بر آن شکل بگیرد تا خدایی ناکرده کشورعزیزمان متضرر نشود و منافع کشور تضمین شود.وی ادامه داد: از طرف دیگر جزئیات این سند هنوز هم به طور کلی و دقیق مشخص نیست و برخی گمانه زنی های بی‌اساس که در فضای مجازی صورت می‌گیرد که پایه و اساس دقیق و موثق ندارد گمانه‌زنی‌هایی مانند این که نیروهای نظامی چینی به کشور ما می آیند یا اینکه جزیره کیش به مدت ۵ ساله به چین واگذار می‌شود که انشالله جزئیات آن به زودی در دست مردم عزیزمان خواهند رسید و از جزیئات آن مطلع خواهند شد.* تجارت با چین می‌تواند ما را ازغرب بی‌نیاز کندعلی پارسا دبیر انجمن اسلامی دانشگاه شهید چمران هم در ابتدای این نشست گفت: چین یک قدرت اقتصادی است و در چند سال آینده هم به قدرت بلامنازع اقتصادی تبدیل می‌شود نگرانی و ترس آمریکا از روابط بین ایران و چین و تضعیف قابل پیش بینی دلار یکی از نگرانی های آمریکا از اجرای این قرارداد است.وی ادامه داد: تجارت با چین می‌تواند ما را از اروپا و سایر کشورهای اروپایی و غرب بی‌نیاز کند و یک سری خوبی ها دارد.وی افزود: هرچند به علت مشخص نبودن محتوای این سند مشکلات و شایعاتی هم مطرح می شود سوال اصلی این است چرا مردم از جزئیات این سند بی اطلاعند.این فعال دانشجویی اظهار داشت: هرگونه توافق خارجی بدون درنظرگرفتن خواست و اراده ملت شریف ایران فاقد اعتبار است و بعضی از افراد ادعا کرده اند از محتوای این سند خبردار شده اند در صورتی که سخنگوی وزارت خارجه گفتند هیچ چیز محرمانه‌ای در مورد این سند وجود ندارد اگر چنین است چرا عموم مردم نباید از آن مطلع شود که به سبب آن نیز شایعاتی به وجود آید و دست به دست در فضای مجازی بچرخد.پارسا تصریح کرد: ما در ارتباط با چین می توانیم همان برآوردهایی را که از غرب داشتیم داشته باشیم یعنی تغییر سیاست بدهیم و از طریق شرق و به‌خصوص چین بتوانیم منافع خودمان را تضمین و تامین کنیم با این تفاوت که دیگر برجامی در کار نیست که به خاطر آن امنیت ما نیروی نظامی ما صنعت هسته‌ای ما و صنعت موشکی ما تحت نظارت غرب باشد و عایدات آن نیز هیچ تفاوتی با سرمایه گذاری غربی و اروپایی ندارد.انتهای پیام/
به گزارش خبرنگار تشکل های دانشگاهی خبرگزاری فارس اتحادیه جامعه اسلامی دانشجویان نشستی از حمیدرضا رستمی بازپرس جوانی که در مقابل خواسته غیرقانونی دیواندری و طبری ایستادگی کرده بود؛ تجلیل کرد.رستمی در گذشته دبیر کل اتحادیه جامعه اسلامی دانشجویان و از اعضای بسیج دانشجویی دانشگاه علوم قضایی بوده است.در نشست اتحادیه جامعه اسلامی دانشجویان؛ تندیسی از سوی این اتحادیه به رستمی اهدا شد.انتهای پیام/
به گزارش حوزه پارلمانی خبرگزاری فارس،‌ آیت الله احمد جنتی در مصاحبه با خبرنگار صداوسیما در پاسخ به پرسشی مبنی بر این که این شورا چه رویکرد‌های جدیدی را برای بهبود عملکردش در گام دوم انقلاب لازم می‌داند، گفت: شورای نگهبان وضع ویژه خودش را دارد؛ هر جایی که خود را موظف می‌داند راجع به مطالب مقام معظم رهبری بررسی و تصمیم گیری می‌کند.دبیر شورای نگهبان افزود: مساله گام دوم انقلاب مربوط به همه کشور است و اختصاص به نهاد خاصی ندارد؛ همه در این قضیه سهیم اند؛ یعنی همه باید بررسی کنند که چه کار دارند می‌کنند، چه مقدار پیشرفت، توقف یا عقب گرد دارند، چه نقص‌هایی در کارشان است و قوت هایشان چیست تا خودشان را بسازند و اصلاح کنند.وی رهنمود‌های رهبر معظم انقلاب را در بیانیه گام دوم به ویژه در بخش‌های آخر که مربوط به مسائل اخلاقی و دینی است، بسیار ارزشمند دانست و گفت: شورای نگهبان هم در حد خودش رعایت می‌کند؛ عمده این است که وظایف شرعی را آن چنان که باید و شاید عمل کنیم.جنتی خاطرنشان کرد: مسئولیت‌های زیادی بر عهده شورای نگهبان گذاشته اند که بسیاری از این وظایف منحصر به فرد است، مثلا راجع به مساله انتخابات؛ البته دولت مجری انتخابات است، اما بررسی صلاحیت‌ها مربوط به شورای نگهبان بوده و این مسئولیت بسیار سنگینی است.وی افزود: به ویژه با نام نویسی‌های بی حساب و کتاب که هر کسی از راه می‌رسد دو سه برگه دستش می‌گیرد و می‌خواهد به مجلس برود و یکباره چند هزار نفر می‌خواهند بروند مجلس برای ۲۸۰ صندلی؛ شورای نگهبان باید یکی یکی این‌ها را بررسی کند که کجا بودند و سوابق شان را بررسی کند که کار بسیار سنگینی است که به عهده ماست.دبیر شورای نگهبان گفت: مسئولیت دیگری که خیلی‌ها توجه ندارند و ما را کلافه می‌کند، مشکل نامه‌های دیوان عدالت اداری است و هر کسی که از اساس نامه ای، آئین نامه ای، دستورالعمل یا مصوبه‌ای که دولت یا غیر دولت تصویب کرده است و به نظرش می‌رسد که خلاف شرع یا خلاف قانون است به ما نامه می‌نویسد که این آئین نامه، اساس نامه یا مصوبه، خلاف شرع است.جنتی افزود: معمولا جایی که به ضررشان تمام می‌شود این نامه‌ها را می‌نویسند، یعنی از نظر آنان، معنی خلاف شرع این است که به ضرر خود می‌دانند؛ این‌ها را می‌فرستند اینجا که انبار می‌شود.وی افزود: این وظیفه‌ای است که بر عهده فق‌های شورای نگهبان است، آقایان حقوقدان در این زمینه نقش ندارند، فقط باید بنشینند و کارشناسی کنند و پژوهشکده ما باید کارشناسی کند و نتایج را شسته و رفته به ما بدهند؛ بعد ما بررسی کنیم ببینیم این قضیه، خلاف شرع است یا نیست.جنتی گفت: مشکلی که ما داریم این است که بیشتر فق‌های شورای نگهبان در شهر مقدس قم سکونت دارند و تنها فردی که همیشه اینجاست من هستم؛ جمعه و شنبه هم ندارد؛ آقای آملی لاریجانی هم گاهی اینجاست و گاهی نیست.دبیر شورای نگهبان همچنین در پاسخ به پرسش دیگری در خصوص فشار‌های سیاسی به این شورا، تصریح کرد: عادت کرده ایم، برای ما تازگی ندارد؛ هر کسی که می‌خواهد کار کند همین است؛ اگر آدم بخواهد گوش به حرف این و آن بدهد، معنی اش این است که من هیچی خودم ندارم، می‌خواهم بدانم دیگران چه می‌گویند.وی افزود: وقتی انسان، قانون و حساب و کتاب دارد و روی روال خاصی کار می‌کند حرف‌هایی که دیگران می‌زنند، بزنند، ما هم بعضی از این‌ها را گوش می‌کنیم، اگر کسی واقعا حق می‌گوید تشکر هم می‌کنیم خیلی هم خوشمان می‌آید واقعا دلمان می‌خواهد کسی به ما بگوید که این کارت اشتباه است، ولی اکثرا این طور است که حساب نشده حرف می‌زنند.جنتی تصریح کرد: برخی نیز اغراض سیاسی دارند ما که گوش به حرف این و آن نمی‌دهیم، آن‌ها حرف خودشان را می‌زنند و ما هم کار خودمان را می‌کنیم.دبیر شورای نگهبان، در پاسخ به این پرسش که آیا دشمنی‌ها با شورای نگهبان و با شخص آیت الله جنتی، شما را از اراده محکمی که در ایفای مسئولیت هایتان دارید به عقب نشینی وا می‌دارد؟ تاکید کرد: اگر دشمنی‌های آمریکا و حرف‌ها و مداخلاتش در اراده ما و مردم ایران اثر دارد، این دشمنی‌ها هم اثر دارد؛ ما دشمن کم نداریم، دشمن هم بیکار ننشسته و هر چه می‌تواند دشمنی می‌کند؛ دشمن را به خدا حواله می‌دهیم و کار خودمان را می‌کنیم.جنتی افزود: این دشمنی‌ها واقعا کمترین اثر را دارد، آن چه که من حس می‌کنم، کمترین اثری بر اراده ما ندارد و وظیفه مان را عمل می‌کنیم، وظیفه شرعی است، طرف ما خدای متعال است او از ما مسئولیت می‌خواهد، ما باید جوابگوی او باشیم، قبل از این که به مجلس، دولت و امثال این‌ها جوابگو باشیم باید در پیشگاه خداوند جوابگو باشیم. وی در واکنش به این تعبیر که آیت الله جنتی همچنان مثل کوه استوار است اظهار داشت: نه؛ ما خیلی کمتر از کوهیم، ما کاهی بیشتر نیستیم.آیت الله جنتی همچنین در پاسخ به این پرسش که آیا تحریم آمریکایی‌ها مشکلی برای فعالیت‌های تجاری شما پیش نیاورده است؟ تصریح کرد: آنان مثل این که حالت جنون دارند واقعا فکرشان درست کار نمی‌کند وقتی مشروب خواری و بدمستی می‌کنند، حرف‌های مستانه می‌زنند، من چه نفعی در کجا دارم؟ من هیچ منفعتی در خارج از کشور ندارم در داخل هم ندارم.دبیر شورای نگهبان افزود‌: خیال می‌کنند که ما می‌خواهیم برویم خارج از کشور، منع مان می‌کنند که نرویم؛ ما کاری نداریم در کشور‌های خارجی، به خودمان برسیم کافی است؛ خیال می‌کنند در بانک‌های آن جا حساب و کتابی داریم؛ خب هر چه در آن بانک‌ها داریم مال خودشان.وی در پاسخ به این پرسش که بی تعارف‌ترین جمله شما درباره وضع کنونی کشور چیست؟ گفت: سفارشی که به مسئولان دارم این است که هر کسی که کمترین تا بیشترین مسئولیت را دارد به داد مردم برسد؛ مردم بر ما حق دارند، مسئولیت‌های ما امانت‌های خداوند است نزد مسئولان و خدا بندگان را دوست دارد.جنتی تاکید کرد: ما باید خدمتگزار بندگان خدا باشیم، این مردم را باید رعایت کرد، باید به آنان رسید از نظر مسائل گرانی، همین گرانی‌های مستمر مردم را کلافه کرده و روز افزون است و مسائل بیکاری و مشغله، مسائلی است که همه مسئولان باید متوجه باشند؛ هر کسی هر کاری که می‌تواند کند؛ نمایندگان مجلس، دولت، نیرو‌های مسلح باید به داد مردم برسند.دبیر شورای نگهبان در عین حال گفت: تشکر می‌کنم که خیلی‌ها برای معیشت مردم کار می‌کنند، ستاد اجرایی فرمان حضرت امام (ره) از مراکز بسیار موفق است، خیلی کار‌هایی می‌کند که به داد مردم برسد، همین بسته‌هایی هم که می‌فرستند برای مردم، بخش عمده اش را خیران اهدا می‌کنند و بعد هم نهاد‌هایی مانند ستاد اجرایی فرمان امام (ره) این بسته‌های معیشتی را توزیع می‌کنند.وی همچنین گفت: سفارش من به همه، این است که به مردم رسیدگی کنند مردمی که واقعا این قدر خدمت کردند، چقدر شهید و مجروح دادند، چقدر آواره شدند، چقدر مشکلات را تحمل کردند، این‌ها به ما حق دارند که به آنان برسیم، انتظار دارند که به آنان برسیم در کاری که می‌توانیم و هر خدمتی که می‌توانیم باید بکنیم.جنتی در پایان با قدردانی از اقدامات رسانه ملی تصریح کرد: از وضع رسانه ملی راضی ام؛ خوب کار می‌کند به ویژه در مسائل سیاسی، دینی و فرهنگی، نمی‌گویم صد در صد، اما بالاخره درصد بالایی کار و روشن گری دارد و مردم را آگاه می‌کند؛ از شما و دیگران در صدا و سیما تشکر می‌کنم که کار می‌کنید هر چه می‌توانید ادامه دهید این هم نوعی جهاد است، جهاد در قضیه فرهنگی و اخلاقی است.انتهای پیام/
به گزارش خبرنگار تشکل‌های دانشگاهی خبرگزاری فارس؛ انتشار دو خبر «تخلف در دانشگاه علامه از قانون منع به کارگیری بازنشستگان» و « ماجرای حمایت مالی ضد انقلاب مشهور از برخی اساتید ارتباطات دانشگاه علامه» در خبرگزاری فارس، از سوی روابط عمومی دانشگاه علامه طباطبائی «هجمه» به «پیشکسوتان دیروز و معلمان امروز» تعبیر شد و روابط عمومی مذکور برای توجیه تخلفات بارز علمی یکی از اساتید و حمایت دانشگاه از این متخلف، توضیحاتی ارسال کرده که، در این جا تنها برخی جنبه‌های آن شفاف سازی می شود.  1. در جوابیه روابط عمومی دانشگاه علامه طباطبائی، به موضوع مرحوم دکتر کاظم معتمدنژاد اشاره شده، که باید گفت خدمات ایشان برای جامعه علمی ایران غیر قابل انکار است و کسانی باید ملامت شوند که نتواسته اند، میراث علمی و اخلاقی او را پاس بدارند و همواره کوشیده و می کوشند برای بزرگ نمایی خود، تنها در سایه آن مرحوم پناه بگیرند.  2. در جوابیه روابط عمومی، مکرر به «حفظ حرمت»، «حریم اخلاقی» و «حرمت نهاد علم» تاکید شده، که اولا خبرگزاری فارس بر اساس آموزه‌های اسلامی و اصول حرفه‌ای مبتنی بر آن، همواره خود را متعهد به حفظ حرمت‌ها و حریم‌ها دانسته و می داند و عجیب است که هر گاه این خبرگزاری کوشیده تا بر اساس مدارک و اسناد تخلفی را بر ملا کند، بلافاصله ذی نفعان واکنش نشان می‌دهند.  3. عجیب تر آن است که، آنانی که همواره شعار «دانستن حق مردم است» داده و می‌دهند، حالا برای اخباری که به ذائقه هایشان خوش نمی‌آید، مدام پیغام و پسغام و جوابیه می‌دهند و می‌کوشند تا «حق دانستن» را از مردم بگیرند، اما نمی دانند یا نمی‌خواهند بدانند که چنین اقدامی، کاملا مغایر با اخلاق و آن هم اخلاق حرفه‌ای، آزادی اطلاعات و حقوق شهروندی است.  4. روابط عمومی دانشگاه علامه طباطبائی اطلاعات مربوط به «بازنشستگی محمد مهدی فرقانی رئیس کنونی» دانشکده ارتباطات آن دانشگاه را نادرست دانسته و نوشته است که «با توجه به پرونده درخواست ارتقای ایشان پیش از رسیدن به سن قانونی بازنشستگی در کمیته منتخب دانشکده به تصویب رسیده است، پیش از تعیین تکلیف این درخواست نمی توان حکم بازنشستگی صادر کرد.» در این زمینه باید گفت که:  اولا، میرزا محمد مهدی فرقانی به لحاظ قانونی می بایست در تاریخ 22 بهمن 98 به افتخار بازنشستگی نائل می آمد، ولی دانشگاه کاملا تبعیض آمیز عمل کرده و بر خلاف عرف معمول، نه تنها او را بازنشسته نکرده و حتی تلاش نموده تا در کمتر از یک ماه قبل از موعد مقرر بازنشستگی او را به مقام استادی ارتقا دهد و بدین طریق، تداوم حضور مشارالیه را در دانشگاه تا سن 75 سالگی وجهه قانونی بخشد. این در حالی است که مراحل ارتقای یک استاد به طور معمول، ماه ها و حتی سال ها طول می کشد و کما این که در همین دانشگاه و در همین دوره، استادان محترمی بوده و هستند که پرونده ارتقای استادیشان سال‌ها خاک خورده و می خورد و یا دانشگاه با تمدید بازنشستگی فلان استادی، حتی برای یک روز موافقت نکرده و یا حتی چندماه زودتر از موعد مقرر، حکم بازنشستگی را به استاد دیگری ابلاغ کرده و از او درخواست نموده تا هر چه سریع تر جا را برای جوان¬ترها باز کند. اما در مورد فرقانی، دانشگاه مصرانه تلاش کرده و می¬کند تا به لطایف الحیل نه تنها بازنشستگی او را به تعویق بیاندازد، تا جایی که درصدد بر آمده در عرض کمتر از یک ماه پرونده ارتقای استادی وی را به جریان بیاندازد. قابل تامل این که، پرونده ارتقای استادی فرقانی تنها در یک جلسه آن هم در مورخ 22 دی سال 98 در دانشکده ارتباطات به اصطلاح بررسی و بلافاصله پرونده به کمیته تخصصی هیات ممیزه دانشگاه ارسال شده است. البته آنانی که از فرایند ارتقا اعضای هیات علمی آگاهی دارند، متوجه هستند که موضوع از چه قرار بوده است؟  ثانیا، پرونده ارتقای فرقانی در زمان بررسی مدارک حتی تا امروز مطابق آیین نامه ارتقاء حاوی دو نقص اصلی بوده است که عبارت بودند از: یکی، نداشتن مقاله چاپ شده در مجلات ISI و دومی، نداشتن کتاب تالیفی مستقل. اما متاسفانه کمیته منتخب دانشکده، بدون توجه به این نقص¬های اساسی، پرونده را به کمیته تخصصی هیات ممیزه دانشگاه ارسال کرده است تا بدین طریق بتواند ارتقای فرقانی تسریع نماید، که این امر، ضمن این که بر اساس آیین نامه تخلف محسوب می شده و می شود، نوعی کمک به متخلف نیز بوده است. حال این سئوال مطرح می شود که اگر فرضا پرونده ارتقای یک عضو هیات علمی غیر خودی چنین نواقصی را می داشت آیا اعضای محترم کمیته منتخب دانشکده که همگی منصوب خود رئیس دانشکده (فرقانی) بوده اند، همان لطف را در حق او می کرده¬اند که در حق پرونده جناب رئیس کرده اند؟ ثالثا، بر اساس شیوه نامه ارتقای اعضای هیات علمی دانشگاه در جلسه کمیته منتخب دانشکده برای بررسی پرونده ارتقای استادی می بایست یک استاد خارج از دانشگاه حضور داشته باشد، اما در دعوت نامه معاون محترم آموزشی و پژوهشی دانشکده علوم ارتباطات، هیچ اسمی از استاد خارج از دانشگاه برده نشده است. این سخن بدین معنی است که جلسه کمیته منتخب دانشکده برای بررسی پرونده ارتقای استادی فرقانی بدون استاد خارجی تشکیل شده است. رابعا، علی رغم تلاش های دانشگاه به خصوص اصرار رئیس محترم دانشگاه، کمیته تخصصی هیات ممیزه دانشگاه به خاطر همان نواقص و ابهامات پرونده را در جلسه بهمن 98 تایید نکرده و به فرقانی بازگردانده تا نواقص و ابهامات را برطرف کند که، تاکنون نیز نواقص برطرف نشده است. 5. در جوابیه روابط عمومی آمده است که «ایشان در اواخر بهمن به سن بازنشستگی رسیده‌اند که بر اساس رویه معمول دانشگاه به منظور عدم ایجاد اختلال در فرایند آموزش، بازنشستگی اعضای هیات علمی، در پایان هر نیمسال انجام می شود» و تاکیدکرده است که: «با توجه به اینکه پرونده درخواست ارتقای ایشان پیش از رسیدن به سن قانونی بازنشستگی در کمیته منتخب دانشکده به تصویب رسیده است، پیش از تعیین تکلیف این درخواست نمی توان حکم بازنشستگی صادر کرد.» این اعتراف صریح وروشن به تخلف از قانون بازنشستگی است.  اما سئوال این جاست که اولا، چرا این موضوع تاکنون شامل حال برخی استادان دیگر که در آستانه بازنشستگی قرار داشته اند، نشده است و ثانیا چرا دانشگاه علی رغم اتمام دو نیمسال تحصیلی و پس از شش ماه تاخیر، هنوز حکم بازنشستگی فرقانی را صادر نمی کند.   6. روابط عمومی دانشگاه علامه طباطبائی بر «حفظ اخلاق نهاد علم» تاکید کرده، اما چگونه می توان از چنین اخلاقی سخن گفت که آقای فرقانی رساله دکتری خود را در قالب کتابی تحت عنوان «راه دراز گذار» در سال 1382 توسط انتشارات فرهنگ و اندیشه منتشر کرده، اما سپس همان کتاب را با همان ساختار و محتوا در سال 1397 در انتشارات دانشگاه علامه طباطبائی تجدید چاپ نموده و توانسته است از مزایا و امتیازات کامل آن، به عنوان نشر دانشگاهی در امر ارتقاء و ترفیع و گرنت و ... بهره مند شود. یا چگونه می توان از اخلاق گفت که جناب فرقانی، کتاب «اندیشه های ارتباطی امام خمینی» را در رزومه علمی خود آن طوری که در سایت رسمی دانشگاه درج شده، به اسم خود ثبت کرده، در حالی که در آن کتاب تنها یک مقاله درباره ارتباطات و توسعه داشته است.7. روابط عمومی دانشگاه بر اساس کدام معیار از «حفظ اخلاق نهاد علم» سخن می‌گوید که، میرزا محمد مهدی فرقانی با رتبه دانشیاری تا این لحظه سردبیری فصلنامه «مطالعات فرهنگ ـ ارتباطات» وابسته به پژوهشگاه فرهنگ و هنر و ارتباطات وزارت ارشاد را بر عهده دارد، در حالی که تبصره 7-2-1 آیین نامه نشریات علمی وزارت علوم، مصوب اردیبهشت ماه 1398 مقرر داشته که سردبیر باید «دارای مرتبه استادی» باشد.  8. روابط عمومی گفته است: «بر اساس مستندات پرونده، ایشان بازنشسته کیهان و یا هیچ مؤسسۀ دیگری نیستند.» در حالی که در خبر خبرگزاری فارس یک کلمه هم درباره بازنشستگی وی از کیهان وجود ندارد! البته معلوم است چرا به بازخریدی ایشان اشاره نشده است. علت آن است که در ماده واحده قانون اصلاح منع به کارگیری بازنشستگان،آمده است: «از تاریخ ابلاغ این قانون، به کارگیری افرادی که در اجرای قوانین و مقررات مربوطه بازنشسته یا بازخرید شده یا بشوند، در دستگاه¬های اجرایی موضوع ماده ( 5) قانون مدیریت خدمات کشوری مصوب 8/7/1386 و کلیه دستگاه هایی که به نحوی از انحاء از بودجه عمومی کل کشور استفاده می کنند، ممنوع می باشد». بنابراین آقای فرقانی درتمام این مدت برداشت غیرقانونی از بیت المال داشته اند و همین امر را روابط عمومی با بازی باکلمات کتمان کرده است!انتهای پیام /
محمدحسن صادقی مقدم است حقوقدان شورای نگهبان در گفتگو با خبرنگار پارلمانی خبرگزاری فارس اظهار داشت: شورای نگهبان در طول ۴۰ سال گذشته بسیار صبوری کرده و هیچ‌گاه هم تحت تأثیر شرایط قرار نگرفته و البته این جزو دستورات دین مبین اسلام است.وی افزود: فقهای شورای نگهبان نیز به عنوان استوانه‌های بسیار بلند و رفیع و کارشناسان اصلی دین که جایگاه ایشان در حوزه های علمی والا است، ماموریت پیدا کردند تا در شورای نگهبان از احکام اسلامی مراقبت کنند.عضو حقوقدان شورای نگهبان در ادامه عنوان کرد: طبیعی است که در شورای نگهبان کسی نباید حکم خدا را زیر پا بگذارد؛ حتی اگر به او توهین کنند هم نباید کاری انجام دهد که خلاف موازین شرعی باشد و این جزو بدیهیات است.صادقی مقدم بر همین اساس اضافه کرد: هرچند قاعدتاً ممکن است، افرادی که داوطلب مورد نظرشان رد شده این موضوع را درباره شورای نگهبان مطرح کنند که نباید حق کسی ضایع شود؛ ‌بله افراد حقشان است که در انتخابات شرکت کنند اما یک حق مهمتر حق جامعه است و افرادی در معرض انتخاب قرار می‌گیرند که واجد شرایط قانونی برای قانونگذاری کشور باشند؛ این حق از آن حقوق فردی بالاتر، مهمتر و اساسی تر است و اینگونه است که شورای نگهبان همه این موارد را به جان می‌خرد تا خلاف شرع و قانون رفتار نکند.وی بر همین اساس اضافه کرد: همواره در ایام انتخابات، اداره و مدیریت ستادهای شورای نگهبان کار بسیار پیچیده ای است و به صورت شبانه روزی کار می‌کنند؛ ۳۱ استان دارای دفاتر بوده و کارشناسانی در این زمینه دارند؛ ۴۴۰ شهر نیز از این ستادها برخوردار هستند و یک شبکه ۳۰۰ هزار نفری وجود دارد که در طول ۴ سال باید شناسایی، به روز رسانی و آموزش داده شوند.صادقی مقدم در همین راستا افزود: همچنین باید کتاب‌هایی برای ناظران چاپ کرده و در اختیار آنها قرار دهیم و برای هر کدام وظایف مشخصی ابلاغ کنیم و همه اینها هزینه دارد.این عضو حقوقدان شورای نگهبان در بخش دیگری از سخنانش بیان کرد:‌ همین موضوع الکترونیکی کردن انتخابات برای وزارت کشور و شورای نگهبان هم هزینه دارد تا بتوانیم نظارت کافی و وافی داشته باشیم. لذا شورای نگهبان طبیعتاً نیاز به بودجه دارد البته همکارانی که در سازمان مدیریت یا وزارت دارایی هستند در دوره‌های مختلف لطف داشتند و ما هیچگاه گلایه‌ای از این دستگاه‌ها مبنی بر اینکه بودجه شورای نگهبان کم است،‌ نداشتیم.وی تصریح کرد: شورای نگهبان انصافاً با ریاست و دبیری آیت‌الله جنتی رشد داشته و آیت الله جنتی تاکید فراوانی بر حفظ بیت المال و رعایت صرفه جویی در این زمینه دارند، همیشه در مصارف رعایت کرده است و مدیریت آیت‌الله جنتی نیز در این زمینه مثال زدنی است. فقهای دیگر نیز همین نظر را دارند و همه متذکر هستند که مراقب باشید و بیت المال رعایت شود.صادقی مقدم بیان کرد: چنین تشکیلاتی که تحت نظارت و اشراف آیات عظام است و دیوان محاسبات هم هر ساله و از آنجا گزارش می‌گیرد و عملکرد شورای نگهبان را تبیین می‌کند لذا از این جهت هم خود را پاسخگو می‌دانیم و برنامه‌های نظارتی مالی مانند دیوان محاسبات کشور داستان دیگری دارد که متخصصین مربوطه مطلع هستند، اما باز هم هر طور که آنها بگویند احترام می‌گذاریم.وی تصریح کرد: از‌ شبکه نظارت و همکارانمان و همچنین دستگاه‌هایی که در انتخابات به ما کمک کردند کمال قدردانی و تشکر را داریم؛ در این دوره از انتخابات یک همکاری تنگاتنگ و بسیار نزدیک و صمیمی بین دستگاه‌های مختلف از جمله وزارت کشور، وزارت اطلاعات، دستگاه قضایی، ثبت احوال و به ویژه سپاه پاسداران انقلاب اسلامی -که همیشه در صحنه بود- به ما کمک کردند، صورت گرفت. سپاه در ارائه اطلاعات راجع به صلاحیت‌ها و حفظ امنیت کمک بسیاری کرد و البته از خانواده بزرگ وزارت کشور نیز کمال تشکر را داریم.انتهای پیام/
به گزارش حوزه پارلمانی خبرگزاری فارس، عباسعلی کدخدایی سخنگوی شورای نگهبان در صفحه شخصی خود در توئیتر مطلبی درباره اظهارات اخیر ترامپ و دخالت وی در اجرای قوانین کشور منتشر کرد.متن مطلب سخنگوی شورای نگهبان درباره اظهارات ترامپ رئیس جمهور آمریکا به شرح زیر است:آنچه از قوه قضاییه مستقل در ایران انتظار می‌رود اجرای صحیح قوانین جزایی و مبارزه با مجرمین است. آقای ترامپ! شما و دیگر مقامات آمریکایی برای جنایات بیشمار علیه مردم آزاده ایران در قبل و بعد از انقلاب باید محاکمه شوید.دخالت موقوف! اجازه دهید مردم آمریکا نفس بکشند!انتهای پیام/
به گزارش گروه دفاعی امنیتی خبرگزاری فارس، سردار سرتیپ ابوالفضل شکارچی سخنگوی ارشد نیروهای مسلح در پاسخ به یاوه گویی‌ها و دروغ پردازی‌های رژیم جعلی صهیونیستی مبنی بر بمباران و هدف قراردادن محل استقرار مستشاران ایرانی در سوریه، اظهار داشت: به دروغ پردازان و خیمه شب بازان صهیونیست اخطار می‌کنیم در صورت ادامه شرارت دست برتر محور مقاومت و جمهوری اسلامی ایران را در میدان عمل خواهند دید.وی ادامه داد: امپراطوری رسانه‌ای صهیونیستی غربی، اذناب و پادوهای منطقه‌ای آنان مدتی هست برای ترسیم قدرت نمایی پوشالی و نمایش کاذب از توان رژیم ضد بشری، اشغالگر و کودک‌کش صهیونیستی به فعالیت مذبوحانه جنگ رسانه‌ای، عملیات روانی و دروغ پردازی متوسل شده اند و اینگونه وانمود و خبرسازی می‌کنند که صدها یا هزاران ایرانی را تاکنون در سوریه کشته‌ایم.سخنگوی ارشد نیروهای مسلح گفت: درحالی که در طول ۹ سالی که جمهوری اسلامی به صورت کاملاً قانونی و بنا به درخواست دولت و مردم سوریه با هدف کمک مستشاری جهت مقابله با تروریست‌های داعشی دست پرورده آمریکا و اسرائیل حضور داشته است، در بمباران‌های صورت گرفته توسط رژیم جنایتکار و تروریست پرور صهیونیستی در مجموع هشت شهید با مشخصات زیر تقدیم کرده است و به همین دلیل یکبار دیگر اسامی این شهدای والامقام را اعلام می‌کنیم تا دروغ پردازی و کذاب بودن رژیم جعلی صهیونیستی بیشتر نمایان شود.سردار شکارچی افزود: اسامی این شهدا عبارتند از: ۱- شهید حجت الله نوچمنی ۲- شهید مرتضی بصیری پور ۳- شهید محمد مهدی لطفی نیاسر ۴- شهید سید عمار موسوی ۵- شهید اکبر زوار جنتی ۶- شهید محمد علی الله دادی ۷- شهید حامد رضایی ۸- شهید مهدی دهقان یزدلیوی عنوان کرد: رژیم بزدل و کودک‌کش صهیونیستی خوب به یاد دارد که پس از هدف قرار دادن خودروی شهید محمدعلی الله دادی در تاریخ ۱۳۹۳/۱۰/۲۸ در منطقه قنیطره سوریه که منجر به شهادت آن شهید بزرگوار شد، رزمندگان حزب‌الله لبنان بلافاصله با عبور از موانع پیچیده در مرزهای فلسطین اشغالی با هدف قراردادن سه دستگاه نفربر و خودروی صهیونیست‌ها، پنج نفر از آنان را به هلاکت رسانده و تعدادی را نیز مجروح کردند.سخنگوی ارشد نیروهای مسلح اضافه کرد: اسرائیل بزدل با حمایت همه جانبه آمریکا و برخی از کشورهای عربی تمام توان و ظرفیت خود را به‌کار گرفت تا بخشی از ناتوانی‌ها، شکست‌ها و ضعف‌هایش را با بمباران پایگاه تی فور (TF) در تاریخ ۱۳۹۷/۰۱/۲۰ در سوریه جبران کند که در این رابطه کلاً هفت نفر از مدافعان حرم از ایران در کنار سایر رزمندگان محور مقاومت به فیض عظیم شهادت نائل شدند.سردار شکارچی تاکید کرد: لکن محور مقاومت در پاسخ به این اقدام بزدلانه دشمن، پایگاه‌های رژیم جعلی صهیونیستی در بلندی‌های جولان اشغالی را با ۵۰ فروند موشک و راکت هدف قرار دادند که تعداد زیادی از اشغالگران صهیونیستی کشته و مجروح شدند.وی تصریح کرد: اسرائیل خفته در تار عنکبوتی همواره به دنبال آن است تا ناتوانی و ضعف‌های شدید و شکست‌های پی در پی خود توسط محور مقاومت در طول ۹ سال گذشته را با جنگ رسانه‌ای، عملیات روانی و درو غ پردازی پرده پوشی کند؛ ولی باید بداند که خود را فریب می‌دهد و همانطوری که رئیس ستادکل نیروهای مسلح در سفر اخیر به سوریه در پاسخ به سوال خبرنگاران رسماً اعلام کرد، «جمهوری اسلامی ایران برابر توافق صورت گرفته با دولت، ارتش و مردم سوریه ضمن تقویت محور مقاومت از جمله ارتقا پدافند هوایی کشور سوریه، در آینده نیز انتقام سخت‌تری از این رژیم متجاوز و جعلی خواهد گرفت و آتش انتقام رزمندگان، بیش از گذشته گنبد پنبه‌ای و عنکبوتی اسرائیل غاصب را خواهد سوزاند و به محو شدن نزدیک خواهد کرد.سخنگوی ارشد نیروهای مسلح خاطرنشان کرد: لذا به دروغ پردازان و خیمه شب بازان صهیونیست اخطار می‌کنیم، اقتدار محور مقاومت و جمهوری اسلامی ایران را بار دیگر بیازمایند که در این صورت، دست برتر و قدرتمند و غافلگیر کننده را در میدان عمل لمس خواهند کرد.انتهای پیام/
به گزارش خبرگزاری فارس،‌ در پی اشراف اطلاعاتی بر روی تحرکات و فعالیت های عناصر خودفروخته منافقین در داخل کشور؛ تیم اقدامی این گروهک تروریستی که به منظور انجام عملیات ایذائی وارد استان فارس شده بود توسط سازمان اطلاعات سپاه شناسایی و منهدم و اعضای آن دستگیر شدند.پیش از این انجام اقدامات ایضائی در ایام سالگرد ارتحال رهبر فقید و بنیانگذار جمهوری اسلامی ایران برنامه کاری این تیم بوده که بواسطه هوشیاری و اشراف اطلاعاتی این تیم ناکام ماند.انتهای پیام
"گروه سیاسی خبرگزاری فارس، یادداشت میهمان- حجت الاسلام علی شیرازی: هنوز درگیری آمریکا با ویروس کرونا به پایان نرسیده و زخم نشسته بر پیکر سران کاخ سفید ترمیم نشده و هنوز آمریکا از اعتراضات گسترده در هزار و هفت ایالت و شهر به علت کشتن وقیحانه‌ی جورج فلوید خلاصی نیافته، که ناو هواپیمابر هسته‌ای ""یو اس‌اس بونهام ریچارد"" که برای تعمیر و نگهداری دوره‌ای در پایگاه دریایی سن‌دیه‌گو در ایالت کالیفرنیا پهلو گرفته بود، دچار انفجار و آتش‌سوزی سختی شد.این حادثه با یک انفجار در عمق ناو ""یو اس‌اس بونهام ریچارد"" شروع شد و ناو جنگی‌ای که قابلیت حمل ۲۰ فروند جنگنده‌ی پیشرفته اف-۳۵ و ۱۰ بالگر و بیش از ۴۰ هزار نیرو و قابلیت برخاستن و فرود بالگرد، استقرار قایق‌های کوچک و وسایل نقلیه‌ی آبی و خاکی را دارد، به کام مرگ فرو برد.حدود ۴۰۰ ملوان به همراه هلی‌کوپترهای نیروی دریایی آمریکا و آتش‌نشانان محلی و فدرال، بیش از ۱۲۰۰ بار مخازن آب خود را روی این ناو تخلیه کرده‌اند تا سطوح فوقانی و عرشه را خنک نگهدارند که شاید آتش‌نشانان بتوانند روی عرشه حضور یابند؛ اما به علت وجود مقادیر قابل توجهی مهمات و سه میلیون لیتر سوخت در داخل ناو، مهار آتش امری محال به نظر می‌رسد.کارشناسان معتقدند این آتش که درجه‌ی حرارت آن به ۱۰۰۰ درجه می‌رسد، قادر است بدنه‌ی کشتی را متلاشی کند و برخی از متخصصان نیروی دریایی آمریکا نیز بر این باورند که این ناو هسته‌ای دیگر نمی‌تواند به ماشین جنگی آمریکا برگردد.در این ناو جنگی، در هنگام وقوع حادثه، دویست ملوان و افسر نیروی دریایی آمریکا حضور داشته‌اند که تعداد زیادی از آن‌ها، مجروح و کشته شده‌اند.در پایگاهی که این ناو ۲۵۷ متری آتش گرفته است، بیش از ۵۰ کشتی نظامی و بیش از ۲۴ هزار نیروی نظامی و ۱۰ هزار نیروی غیرنظامی وجود دارد که علاوه بر آنان، مردم ایالت کالیفرنیا را هم در معرض یک فاجعه‌ی زیست محیطی قرار داده است؛ فاجعه‌ای که به یقین فراتر از این خواهد بود.همه‌ی این حوادث، نشانه‌هایی از صدای پای مرگ آمریکاست. صداهایی قوی تر و رساتر در آینده‌ای نه چندان دور به گوش می‌رسد که سران کاخ سفید را متحیرتر خواهد کرد.ترامپ و امثال ترامپ قادر به تغییر اراده‌ای الهی نیستند و خداوند وعده داده است سران ظلم را گرفتار سخت‌ترین بلاها و گرفتاری‌ها کند.امروز بارش عذاب و قهر الهی بر سر ترامپ و یارانش، در حال فرود آمدن است. دست غیب خداوند از آستین منتقم حقیقی به درآمده و یکی پس از دیگری، شلاق انتقام را بر پیکر سران کاخ سفید می‌نوازد.سران استکبار باید باور کنند که تازه این حوادث، جزئی از تقاص خون سردار بزرگ جبهه مقاومت است.سردار عزیز و شهید ما گفت که من حریف ترامپ هستم. رئیس جمهور آمریکا باید بداند که صدور فرمان قتل فرمانده گرانقدر نیروی قدس سپاه، تاوان سختی را برای وی ترسیم می‌کند.حریف ترامپ هنوز زنده است. هر انسان حق‌طلب در جهان امروز، یک قاسم سلیمانی است. او می‌تواند عضو نیروی دریایی آمریکا و یا فردی از نزدیکان ترامپ باشد.سردار سرتیپ پاسدار حاج اسماعیل قاآنی گفت: «آمریکایی‌ها بی‌خود به دنبال مقصر نگردند و دیگران را متهم نکنند. این آتشی است که خودشان روشن کرده‌اند و امروز این آتش؛ آن‌ها را دربرگرفته است.»آتشی که از کرونا سر زد، و به بهانه قتل جورج فلوید، به جنبشی در 1007 شهر آمریکا تبدیل شد و امروز با آتش گرفتن ناو هواپیمابر هسته‌ای یو اس اس بونهام ریچارد، فاجعه‌ای زیست محیطی را تدارک خواهد دید که فراتر از درگیری میلیون‌ها آمریکایی در جنگ با کرونا، سران کاخ سفید را در وحشتی غریب و مرگبار فرو خواهد برد.در دنیای پیشرفته امروز، سانسورهای خبری، نمی‌تواند ما را از واقعیت‌های در صحنه آمریکا بی‌خبر بگذارد. آمریکا امروز گرفتار بحران تحلیل است. دقیقاً به همین دلیل، معتقدیم که جهان‌بینی غربی پاسخگوی نیاز جامعه بشری نیست و سران طاغوتی منطقه و خودباختگان داخلی باید راه خود را از راه ترامپ و سران کاخ سفید جدا کنند.ما به زیبایی و اطلاعات دقیق، صدای پای مرگ آمریکا را می‌شنویم. در این بحبوحه، چه بسا جنبش داخلی آمریکا را به سمت جنگ مسلحانه‌ای ببرد که مرگ سران کاخ سفید را سرعت ببخشد. حتم دارم که با لرزه افتادن بر کاخ سفید، کوته فکران احمق حاکم در رژیم صهیونیستی، راه نجات در پیش روی خود نمی‌بینند و ناچارند تسلیم مردان مرد جبهه مقاومت بشوند.من به همه دشمنان اسلام و مسلمین نصیحت می‌کنم که دست از خباثت بردارید و بدانید که ما نزدیک مرز انتقام از شمائیم، از قدرت قهر الهی بترسید و بدانید که هیچ راه فراری در پیش روی شما نیست.انتهای پیام/"
به گزارش خبرنگار خبرگزاری فارس، همایش بین‌المللی «افول آمریکا؛ روند گذشته و تحولات آینده»، به همت دانشگاه جامع امام حسین (ع) و مجمع تشخیص مصلحت نظام و با مشارکت تعدادی از نهادها، سازمان‌ها و موسسات علمی و تحقیقاتی، ششم آبان ماه در تهران برگزار و مکان دقیق آن متعاقبا اعلام خواهد شد.علاقه‌مندان به شرکت در این همایش می‌توانند چکیده‌ مقالات خود را در محورهای اصلی تا تاریخ ١۵ مرداد، به تارنمای دبیرخانه همایش به آدرس usdecline.info ارسال نمایند.اسامی حامیان و مشارکت‌کنندگان در برگزاری این رویداد عبارت‌اند از: سازمان صداوسیما، سازمان فرهنگ و ارتباطات اسلامی، شورای راهبردی سیاست خارجی، مرکز بررسی‌های استراتژیک ریاست جمهوری، دفتر مطالعات سیاسی و بین‌المللی، موسسه مطالعات و تحقیقات بین‌المللی ابرار معاصر تهران، پژوهشگاه علوم و فرهنگ اسلامی، پژوهشکده مطالعات راهبردی، دانشگاه عالی دفاع ملی، دانشگاه امام صادق (ع)، دانشگاه تربیت مدرس، دانشگاه علامه طباطبایی (ره)، دانشگاه شهید بهشتی، دانشگاه اصفهان، دانشگاه شاهد، دانشگاه شیراز، دانشگاه مازندران، دانشگاه تبریز، دانشگاه بوعلی سینا، دانشگاه آزاد اسلامی، جامعة المصطفی (ص) و دانشکده روابط بین‌الملل وزارت امور خارجه.طبق اعلام روابط‌عمومی همایش بین‌المللی افول آمریکا، نخستین نشست از سلسله پیش رویدادهای همایش، روز شنبه با حضور دکتر سید وحید کریمی، کارشناس مرکز مطالعات سیاسی و روابط بین‌الملل وزارت امور خارجه با موضوع بررسی نظریه اغفال، در پژوهشکده شهید صدر برگزار خواهد شد.اساتید و پژوهشگران مى‌توانند جهت کسب اطلاعات بیشتر، به صفحات مجازی همایش به نشانی @usdecline در شبکه‌های اجتماعی اینستاگرام، توییتر، تلگرام، بله و ایتا مراجعه نمایند.انتهای پیام/
به گزارش خبرنگار پارلمانی خبرگزاری فارس، امیر سرتیپ امیر حاتمی وزیر دفاع و پشتیبانی از نیروهای مسلح در دیدار خود با سیدامیر حسین قاضی‌زاده هاشمی گزارشی رااز اقدامات این وزارتخانه در حوزه‌های مختلف ارائه کرد.وزیر دفاع در این دیدار گزارشی از اقدامات این وزارتخانه‌ در حوزه نفت و گاز و خودرو و پیشرفت‌های صورت گرفته در این حوزه ارائه کرد.حاتمی همچنین در مورد اقدامات وزارت دفاع در مورد مقابله با بیماری کرونا و همچنین کاهش وابستگی به دلار در حوزه‌های مختلف ارائه داد.انتهای پیام/
"به گزارش خبرگزاری فارس، حجت‌الاسلام حسن روحانی رئیس جمهور امروز در گفت‌وگوی تلفنی با ""ولادیمیر پوتین"" رئیس جمهور روسیه، توسعه همکاری‌های دوجانبه و متوازن با مسکو را در تمامی سطوح سیاسی، اقتصادی، علمی و فرهنگی مورد تاکید قرار داد و از رایزنی‌ها و مذاکرات مسوولان دو کشور برای اجرایی و عملیاتی شدن توافقات ابراز خرسندی کرد.روحانی در ادامه این گفتگو با اشاره به برگزاری نشست مجازی سران سه کشور ایران، روسیه و ترکیه با هدف برقراری صلح و ثبات و آرامش در سوریه، بر ضرورت ادامه همکاری‌های سه کشور در روند آستانه برای تحقق این هدف به ویژه در زمینه مسائل انسانی تاکید کرد.رئیس جمهور همچنین با اشاره به اهمیت حفظ و اجرای کامل برجام به عنوان یک تعهد بین‌المللی برای طرفین امضاکننده آن، بر مقابله با یکجانبه‌گرایی و اقدامات و تلاش‌های اخیر آمریکا برای مقابله با پایان تحریم‌های تسلیحاتی ایران تاکید کرد.روحانی همچنین با اشاره به وضعیت شیوع بیماری کرونا در ایران و دیگر کشورهای جهان و اوج‌گیری دوباره این ویروس طی یک ماه گذشته، بر ضرورت همکاری دو کشور و تبادل تجربیات در مقابله با این بیماری تاکید کرد.رئیس جمهور روسیه نیز در این گفت‌وگو در تشریح مواضع این کشور در خصوص برجام گفت: همچون پنج سال گذشته از این سند بین‌المللی حمایت می‌کنیم و بر اجرا و حفظ آن اصرار داریم.ولادیمیر پوتین همچنین توسعه روابط با ایران در همه زمینه‌ها را مورد تاکید قرار داد و افزود: از همکاری با ایران در زمینه مقابله با بیماری کرونا و تبادل تجربیات استقبال می‌کنیم.رئیس جمهور روسیه همچنین در این گفتگو بر تداوم حمایت‌های این کشور از مواضع ایران در مجامع بین‌المللی تاکید کرد.انتهای پیام/"
به گزارش خبرگزاری فارس به نقل از روابط عمومی ارتش، امیر سرتیپ خلبان عزیز نصیرزاده فرمانده نیروی هوایی ارتش جمهوری اسلامی ایران  در حاشیه مراسم یادبود مرحوم امیر سرتیپ صدیق فرمانده اسبق این نیرو، در خصوص ویژگی‌های مرحوم امیر سرتیپ خلبان هوشنگ صدیق گفت: مرحوم امیر سرتیپ صدیق یکی از فرماندهان خوب و با تدبیر نهاجا بود که در برهه‌ای بسیار حساس مدیریت نیروی هوایی را برعهده گرفت. دوره‌ای که دشمن در آن مقطع شکست‌های بسیاری را متحمل شده بود و در صدد توسعه جنگ با حمله به شهر‌های ایران بود.وی ادامه داد: هدف دشمن از این اقدامات ایجاد جنگ روانی بر علیه مردم کشورمان و کشاندن مسئولان ایران به پای میز مذاکره بود. در چنین شرایطی پذیرفتن مسئولیت نیروی هوایی مسئولیت بسیار سختی بود، چراکه باید در مقابل ارتش رژیم بعث عراق ایستادگی می‌کرد. در این زمان امیر سرتیپ صدیق فرماندهی نیروی هوایی ارتش را برعهده گرفت.امیر سرتیپ نصیرزاده در ادامه تدابیر امیر صدیق در انتخاب فرماندهانی همچون شهید بابایی را بسیار تاثیرگذار دانست و گفت: انتخاب‌های مناسب در کنار به کارگیری تدابیر مناسب بود که کمک کرد تا وی بتواند در آن شرایط سخت نیروی هوایی ارتش را به خوبی مدیریت کند.وی افزود: عملیات والفجر ٨ یکی از عملیات‌های مهم نیروی هوایی ارتش بود که در زمان فرماندهی مرحوم امیر سرتیپ صدیق و با تدابیر هوشمندانه وی اجرا شد که در نتیجه آن بخش بسیاری از نیروی هوایی عراق نابود شد.انتهای پیام/
به گزارش خبرگزاری فارس به نقل از روابط عمومی ارتش، امیر سرلشکر سیدعبدالرحیم موسوی فرمانده کل ارتش جمهوری اسلامی ایران در حاشیه مراسم یادبود مرحوم امیر سرتیپ صدیق فرمانده اسبق نیروی هوایی ارتش که به صورت مجازی برگزار شد، با اشاره به ویژگی‌های بارز زنده یاد مرحوم امیر سرتیپ خلبان هوشنگ صدیق گفت: اگر شرایط کرونایی نبود این مراسم بایستی در سطح ملی برای این شخصیت ارزشمند دفاع مقدس برگزار می‌شد.امیر سرلشکر موسوی در ادامه با بیان اینکه برگزاری مراسم بزرگداشت به چنین سبکی فوق‌العاده و یک ابتکار بود و می توان از این الگو  و شیوه در دیگر مراسم نیز بهره جست، خاطرنشان کرد: این روش دو مزیت دارد که نخست اجرای یک برنامه برای این گونه مراسم و شخصیت هاست و دومین مزیت آن هم عدم برگزاری تجمعاتی است که اجرای آن خلاف دستورات ستاد ملی مقابله با ویروس کروناست.فرمانده کل ارتش در ادامه با اشاره به ویژگی های بارز مرحوم امیر سرتیپ خلبان هوشنگ صدیق، اظهار کرد: فرمانده فقید نیروی هوایی ارتش، انسانی متدین، ولایی، مجاهد و با شخصیت و یک خلبان توانمند، ماهر و با دانش و همچنین در زمینه مدیریت خلاق، با سواد و دارای هوش بسیار بالا بود.وی با اشاره به اینکه دوران فرماندهی امیر صدیق دارای سه نکته روشن است، گفت: به شهادت اسناد موجود در مورد جنگ تحمیلی، نیروی هوایی رژیم بعث عراق سه بار منهدم و از نو ساخته شد و این نشان می‌دهد که نیروی هوایی ایران با سه نیروی هوایی جنگیده است.امیر سرلشکر موسوی افزود: یکبار زمانی که نیروی هوایی عراق وارد جنگ شد و به صورت کامل مضمحل شد و با تلاش همه غربی‌ها و شرقی‌ها نیروی هوایی تازه‌ای در این کشور راه اندازی کردند و دوباره به دست تیزپروازان نیروی هوایی این نیرو منهدم شد و برای سومین بار این نیرو به تسلیحات و هواپیماهای جدید مجهز شد که نابودی یکی از این نیروها در زمان تصدی فرماندهی امیر صدیق اتفاق افتاد.فرمانده کل ارتش ادامه داد:  نکته دوم اینکه دو شخصیت و چهره نامدار تاریخ معاصر مانند شهید بابایی و شهید ستاری، معاونین این فرمانده گرانقدر بودند و نکته سوم اینکه، مقام معطم رهبری طی نامه‌ای خدمت محضر حضرت امام راحل(ره) پیشنهاد می‌کنند که در سال ۶۲ امیر صدیق را به فرماندهی نیروی هوایی منصوب نمایند که حصرت امام(ره) هم تایید می‌فرمایند، لذا امیر صدیق مورد تایید امامین انقلاب اسلامی هستند و تایید دو امام انقلاب را در کارنامه درخشان  خود دارند،وی درپایان افزود امیر صدیق در دوران سالهای ۶۲ تا ۶۵ که سخت‌ترین سال‌های انقلاب اسلامی و  دفاع مقدس بود، فرماندهی نیروی هوایی را عهده دار بود که با انبوهی از مشکلات و ناملایمات مقابله کرد و موفق و سربلند از مشکلات عبور کرد و این درسی برای ملت و همه جوانان است که می‌توان با اتکا به خداوند بزرگ در مقابل مشکلات ایستاد و پیروز و سربلند شد.انتهای پیام/
به گزارش خبرنگار پارلمانی خبرگزاری فارس، سید امیرحسین قاضی‌زاده هاشمی نایب رئیس مجلس شورای اسلامی با حضور در برنامه نگار که از شبکه سه سیما پخش شد، طی سخنانی اظهار داشت: درمورد بیانات ارزنده رهبری معظم باید گفت که مقام و شان حضرت آقا مقام پدری، رهبری ولایت و مرجعیت دینی است و طبیعتا هدف ایشان هماهنگی بین فرزندان امت است و به عنوان عالم دینی اظهار نظر می‌کنند.وی افزود: از میان سخنان رهبری معظم در مورد روابط میان سه قوه می توان سه نکته را مد نظر قرار داد:۱. تکیه بر انجام وظایف قانونی؛ والبته ذیل این موردبایدبه این نکته ازمیان سخنان ایشان اشاره نمود ؛مجلس برای امر تقنین باید ظرفیت و توان دولت را به عنوان مجری قانون در نظر گیرد.۲. اخلاق در طراحی و برنامه‌ریزی و اخلاق در رفتار مدنظر داشته باشیم؛ محکم سخن بگوییم و اظهار نظر کرد تحقیق و تفحص انجام داد ولی از افترا ،تهمت و توهین دوری کنید.۳.مصلحت زمانی در نظر گرفته شود و هر موضوع در زمان مناسب شان پیدا کند. مجلس عامل پیاده سازی خواسته‌های مردم است.نایب رئیس مجلس شورای اسلامی همچنین عنوان کرد: رهبری معظم در اشاره به سوگند نمایندگان  به دو نکته اساسی اشاره فرمودند؛ پاسداری از اسلام و پاسداری از حقوق مردم با تکیه بر حل مشکل مشکلات مردم ،هم چنین ایشان فرمودند؛موضوع حل مشکلات مردم اصل قرارگیردومتن موضوع باشد و نباید به حاشیه‌ها پرداخت.وی تصریح کرد: در سال پایانی عمر دولت ها، در برخی مواقع با سندروم سال آخر مواجه می‌شویم به خصوص دولتی که دوره دوم آن است، این امکان وجوددارد که؛ ضعف در اجرا پیدا کند.قاضی‌زاده هاشمی همچنین خاطرنشان کرد: باید در این زمان عنایت داشت،که مجلس از امور اصلاحی کوتاه نیاید ولی شرایط حال دولت را درک کند  که تا آخر باید وظیفه خودرا به نحو احسن به انجام رساند و پاسخگو باشد و به جایی برسد که وضعیت را به روشنی را احصاء کرده و تحویل دولت بعدی دهد.وی در تبیین وضعیت فعلی مجلس و دولت گفت: اکنون رابطه متشنجی بین دو قوه وجود ندارد و هیئت رئیسه مجلس تلاش کرده است تا به جای رابطه‌ای متشنج، رابطه هدایت همراه کنترل با حفظ حقوق و به صورت مشفقانه باشد، نه از زاویه برخورد به موضوعات بنگرد و اقتدار که یک رکن اساسی مجلس است، در فضای مسالمت‌آمیز اتفاق بیافتد.نماینده مردم مشهد در مجلس شورای اسلامی همچنین بیان کرد: نمایندگان فعلی مجلس دوستدار انقلاب، مردم و دغدغه‌مند نسبت به منافع ملی هستند. اما باید مراقبت کرد که احساسی و جناحی با موضوعات برخورد نشود، بلکه انجام وظیفه برای جلب رضایت خداوند متعال برای رسیدگی به خواست‌ها و امورات مردم باشد.انتهای پیام/
به گزارش خبرگزاری فارس، حجت الاسلام اسفندیاری معاون ارتباطات شورای سیاستگذاری ائمه جمعه کشور گفت: اقامه نماز جمعه با مجوز ستاد ملی کرونا و فقط در شهرهایی اقامه می شود که وضعیت آنها به لحاظ کرونا سفید است.وی تاکید کرد: نماز جمعه در شهر تهران این هفته برگزار نمی شود. هفته گذشته در بیش از ۵۶۰ نقطه کشور با رعایت شیوه نامه‌های بهداشتی و مجوز ستاد کرونا، نماز جمعه اقامه شده است.انتهای پیام/
حسینعلی شهریاری نماینده زاهدان در مجلس شورای اسلامی در گفت‌وگو با خبرنگار سیاسی خبرگزاری فارس، با بیان اینکه مجلس همواره در راستای حل مشکلات کشور حرکت کرده، گفت: با توجه به اینکه مقام معظم رهبری موافق استیضاح رئیس‌جمهور نیست، نمایندگان مجلس از این اقدام منصرف شدند.وی تأکید کرد: مقام معظم رهبری در جلسه دیدار نمایندگان در روز یکشنبه بر کمک به دولت و تعامل با هم تأکید داشتند.رئیس کمیسیون بهداشت و درمان مجلس تأکید کرد: دولت باید قوانین را به درستی اجرا کند تا مشکلات موجود رفع شود.شهریاری با بیان اینکه خیلی از نمایندگان طرح استیضاح رئیس‌جمهور را امضا کرده بودند، گفت: در حال حاضر موضوع استیضاح رئیس‌جمهور منتفی شده است و دیگر هیچ یک از نمایندگان پیگیر این موضوع نیست.وی افزود: اما طرح سؤال از رئیس‌جمهور با 195 امضا تحویل هیأت رئیسه مجلس شد و به قوت خود باقی است.هفته گذشته زمزمه استیضاح رئیس جمهور در مجلس مطرح شد اما مقام معظم رهبری در جلسه دیدار نمایندگان در روز یکشنبه این هفته با بیان اینکه روابط مجلس با دولتمردان باید مطابق قانون و شرع باشد، یعنی سؤال و تفحص به عنوان حق مجلس وجود داشته باشد، تاکید کردند که سال آخر دولت‌ها معمولاً سال حساسی است و باید مراقبت شود که پیگیری امور به هیچ وجه سست نشود و بر همین اساس اعتقاد راسخ دارم که دولت‌ها باید تا روز آخر وظایف خود را انجام دهند و بعد از پایان دوره قانونی خود، امانت را با ارائه صورت وضعیت، به دولت بعدی تحویل دهند.رهبر انقلاب اسلامی تأکید کردند: در شرایط حساس سال آخر دولت و همچنین سال اول مجلس، باید دو قوه فضا را به گونه‌ای مدیریت کنند که به کار مهم کشور لطمه نخورد.انتهای پیام/
به گزارش حوزه پارلمانی خبرگزاری فارس، علی بهادری حقوقدان، استاد دانشگاه تربیت مدرس و رئیس مرکز وکلا، کارشناسان و مشاوران خانواده قوه قضائیه در یادداشتی اختصاصی برای پایگاه اطلاع رسانی شورای نگهبان ضمن پاسداشت چهلمین سالروز تأسیس شورای نگهبان نکاتی را درباره جایگاه مهم این نهاد نگارش کرد.متن کامل این یادداشت به شرح زیر است:۲۶ تیرماه در تاریخ جمهوری اسلامی ایران سالروز تشکیل نهاد شورای نگهبان است. نهادی که هر چند از نظر ساختاری دارای مشابهت‌هایی با برخی از نهاد‌های حقوقی در سایر کشور‌های دنیا است، اما از نظر جایگاه و وظایف و اختیارات، نهادی بی‌بدیل در حوزه‌ی ساختار‌های حقوقی محسوب می‌گردد. با نگاهی به مبانی نظام جمهوری اسلامی ایران و اصول گوناگون قانون اساسی در خصوص جایگاه شورای نگهبان باید بیان نمود که اولا این نهاد در کنار نهاد ولایت فقیه در حکومت اسلامی مهم‌ترین ارکان تضمین‌کننده‌ی اجرای شریعت به‌عنوان اصلی‌ترین رکن نظریه مردم‌سالاری دینی محسوب می‌گردد و مطابق با اصل ۴ قانون اساسی جمهوری اسلامی ایران تضمین رعایت موازین اسلامی در قوانین و مقررات لازم‌الاجرا بر عهده‌ی فقهای شورای نگهبان قرار گرفته است.از سوی دیگر شورای نگهبان نهاد پاسداری و حراست از حقوق مردم به‌عنوان رکن و بال دیگر نظام مردم‌سالاری دینی نیز محسوب می‌گردد. نحوه‌ی طراحی وظایف و اختیارات شورای نگهبان چه در فرآیند نظارت بر انتخابات و چه در فرآیند تطبیق مصوبات با قانون اساسی و موازین شرعی، در راستای حراست و تضمین حقوق مردم بوده است. ایستادگی در برابر ورود افراد فاقد صلاحیت‌های قانونی در انتخابات‌های گوناگون، پاسداری از حقوق مردم و میثاق ملی ایرانیان در برابر مصوباتی که خواسته یا ناخواسته قانون اساسی را نقض می‌کند و بررسی شکایات و تظلمات مردم نسبت به مصوبات نهاد‌های گوناگون از حیث مغایرت با موازین شرعی از طریق دیوان عدالت اداری از مصادیق بارز تضمین حقوق مردم از طریق نهاد شورای نگهبان است. همین جایگاه و ارزش والای شورای نگهبان در نظام حقوقی جمهوری اسلامی ایران موجب آن گشته است که بر اساس اصل ۹۳ قانون اساسی، رسمیت و اعتبار وجود مجلس شورای اسلامی منوط به وجود شورای نگهبان شده است تا تجربه‌ی تلخ به فراموشی سپرده‌شدن اصل طراز در متمم قانون اساسی مشروطیت باردیگر تکرار نگردد.اما تحقق دو رکن بیان شده در خصوص جایگاه شورای نگهبان یعنی حراست و پاسداری از شریعت اسلام و همچنین تضمین حقوق مردم نیازمند تحقق الزاماتی است که می‌توان مجموعه‌ی آن الزامات را در یک واژه خلاصه نمود و آن یک واژه ضرورت انقلابی بودن و انقلابی ماندن شورای نگهبان است. در حقیقت جایگاه واقعی شورای نگهبان در نظام جمهوری اسلامی ایران هنگامی محقق خواهد شد و اعضای فقیه و حقوقدان شورای نگهبان هنگامی وظیفه‌ی قانونی خود را به نحو صحیح و کامل انجام خواهند داد که انقلابی‌گری را به‌عنوان یک اصل و شاخص اساسی در همه‌ی رفتار‌ها و تصمیمات خود مدنظر قرار دهند. انقلابی‌گری و انقلابی بودن نیز صرفا یک اصل کلی و شعاری نیست بلکه می‌توان برای آن شاخص‌ها و معیار‌هایی را طراحی نمود و رفتار شورای نگهبان را مبتنی بر این شاخصه‌ها ارزیابی کرد که آیا این نهاد در جهت و مسیر انقلابی بودن در حال حرکت می‌باشد یا نه؟از جمله مهم‌ترین شاخصه‌ها و معیار‌های سنجش انقلابی بودن شورای نگهبان مبتنی بر مبانی نظام جمهوری اسلامی ایران و اصول گوناگون قانون اساسی عبارتند از:۱. ولایت مداری۲. پایبندی به مبانی و ارزش‌های اساسی انقلاب از جمله عدالت و عدم تبعیض،ستقلال در ابعاد گوناگون آن، جمهوریت و اتکاء اداره امور کشور به آراء عمومی و ...۳. عمل به مر قانون و قانون‌مداری در همه‌ی تصمیمات و اقدامات۴. اصرار و پافشاری بر رعایت قانون اساسی و شریعت اسلام و عدم مصلحت‌اندیشی‌های سیاسی۵. استکبارستیزی۶. مرزبندی شفاف با دشمنان دین و انقلاب۷. شجاعت در اقدام به موقع۸. و ... بر این اساس شورای نگهبان که در طی ۴۰ سال گذشته در راستای تحقق اهداف خود انقلابی عمل نموده است امروز نیز باید در چارچوب ضوابط و بایسته‌های انقلابی‌گری عمل نماید و دائما خود را با معیار‌های بیان شده بسنجد تا همچنان بر مدار انقلابی‌گری بماند.   انتهای پیام/
به گزارش گروه سیاسی خبرگزاری فارس،‌ رهبر انقلاب در بخشی از بیانات خود در ارتباط تصویری با نمایندگان مجلس شورای اسلامی به موضوع اقتصاد ایران، ظرفیت‌های پیش رو و راه حل درمان آن پرداختند. خط حزب‌الله در سخن هفته‌ این شماره خود به این موضوع از منظر رهبر انقلاب پرداخته است که خواندن آن به مخاطبان این نشریه توصیه می‌گردد.   همچنین در این ارتباط تصویری ایشان به موضوع شیوع مجدد ویروس کرونا نیز اشاره داشتند و توصیه‌ها و نکاتی در مورد آن بیان فرمودند که خط حزب الله این سخنان ایشان را در قالب اطلاع نگاشت بازنشر کرده است.   دیگر بخش‌های نشریه‌ی خط حزب‌الله به شرح زیر است: امام قطعنامه را بخاطر فشار دشمن نپذیرفت/ روایت تاریخی مبارزه همه‌جانبه با ریاکارترین خلیفه عباسی/ انسان ۲۵۰ ساله خرید و فروش به سبک آمریکایی!/ خاطرات رهبری اگر نفس را رها کنید شما را به هلاکت می‌کشاند / کلام امام برای بهره‌گیری از قرآن باید با درس‌های آن آشنا شویم/ درس اخلاق بروید به سراغ پدر و مادر شهدا... / خانواده ایرانی همت کنید عقب‌ماندگی‌های گذشته را جبران کنیم/ حزب الله این است باید خودمان را برای مقابله با دشمن در فضای مجازی مجهز کنیم/ مطالبه رهبری امروز برای حل مشکلات اقتصادی قدرت کافی داریم/ روایت پیشرفت از برکات ماه ذی‌قعده استفاده کنید/ عکسنوشت   طبق رسم هفتگی خط حزب‌الله و به برکت خون شهدا شماره‌ این هفته به روح مطهر شهید محمد نوری تقدیم می‌شود.برای مشاهده متن کامل شماره‌ی دویست‌و‌‌چهل‌و‌پنجم هفته‌نامه‌ خط حزب‌الله با عنوان «نسخه درمان اقتصاد» اینجا(   )کلیک کنید.انتهای پیام/
به گزارش حوزه پارلمانی خبرگزاری فارس،‌ هادی طحان نظیف عضو حقوقدان شورای نگهبان در برنامه گفت‌وگوی ویژه خبری شبکه دو سیما افزود: هیأت نظارت بر رفتار نمایندگان در دوره قبلی مجلس شورای اسلامی کار خود را به درستی انجام نداد و موجب شد ۷۵ نماینده دوره دهم این مجلس برای دوره یازدهم رد صلاحیت شوند.وی گفت: شورای نگهبان بر اساس اسناد، دلایل و استعلامات، کار خود را در زمینه بررسی صلاحیت‌ها انجام می‌دهد و پایبند قانون است.طحان نظیف افزود: این که اعتبارنامه نماینده‌ای در مجلس شورای اسلامی رد می‌شود از نظر ما اتفاق ویژه‌ای نیست، زیرا این موضوعات در ساختار‌های قانون کشور ما آمده است.وی گفت: بررسی صلاحیت‌ها در شورای نگهبان مستند به اصل ۹۹ قانون اساسی و بررسی اعتبارنامه‌ها در مجلس شورای اسلامی نیز بر اساس اصل ۹۳ قانون اساسی است.عضو حقوقدان شورای نگهبان افزود: درباره منتخب اخیر که اعتبارنامه وی در مجلس رد شد، اختلاف نظر درباره تأیید یا رد صلاحیت وی در شورای نگهبان نیز از ابتدا وجود داشت، اما رأی کافی برای رد صلاحیت وی داده نشد بنابراین وی در شورای نگهبان تأیید صلاحیت شد.طحان نظیف با بیان اینکه از ابتدای انقلاب تاکنون اعتبارنامه ۱۸ نفر از منتخبان مردم در مجلس شورای اسلامی رأی نیاورده است و این افراد نتوانستند بر کرسی نمایندگی بنشینند، گفت: درباره منتخب مورد نظر، شورای نگهبان اعلام کرد هیچ نظری ندارد، چون زمان این شورا برای بررسی صلاحیت‌ها به پایان رسیده است.وی افزود: زمان شورای نگهبان پس از افتتاح مجلس و ورود به موضوع بررسی اعتبارنامه‌ها تمام می‌شود.طحان نظیف گفت: در حوزه انتخابات، مجری قانون هستیم، اما اشکال بسیاری بر آن داریم.وی افزود: این قانون نیازمند اصلاح است و پاسخگوی نیاز‌های روز ما نیست. عضو حقوقدان شورای نگهبان گفت: عدم اقناع را در میان مردم می‌بینیم، اما شورای نگهبان نمی‌تواند حتی یک بند به قانون اضافه کند.طحان نظیف افزود: شورای نگهبان به قانون انتخابات تا زمانی که وجود دارد پایبند است.وی گفت: حجم نام نویسی‌ها برای انتخابات مجلس، مخل بررسی صلاحیت‌ها است و احکام محدودی درباره تبلیغات نامزد‌ها در قانون انتخابات وجود دارد.طحان نظیف افزود: احکام در این قانون، خاصیت بازدارندگی ندارند و به ماده ۲۸ این قانون درباره عدم التزام به اسلام و قانون اساسی اشکال‌هایی وجود دارد.وی گفت: با مجلس شورای اسلامی پس از ابلاغ سیاست‌های کلی انتخابات به وسیله رهبر معظم انقلاب اسلامی، قانون انتخابات را اصلاح کردیم، اما در مجلس شورای اسلامی این موضوع به انتخابات استانی گره خورد و در قالب یک مصوبه به شورای نگهبان ارسال شد.عضو حقوقدان شورای نگهبان افزود: درباره کلیت انتخابات استانی در شورای نگهبان نسبت به این مصوبه، اشکالی وجود نداشت، اما روشی که نمایندگان برای برگزاری این انتخابات پیش بینی کرده بودند قابلیت اجرا نداشت و مبهم بود.طحان نظیف گفت: در مجلس به دلیل رد طرح استانی شدن انتخابات، دیگر علاقه‌ای برای پرداختن به موارد دیگر قانون انتخابات وجود نداشت و راهکار‌های متعددی که برای جدا کردن این بخش و بررسی آن در زمان دیگری دادیم، عملی نشد. وی افزود: مردم به عملکرد‌ها نگاه می‌کنند و این در مشارکت مردم و به میدان آمدن آن‌ها در عرصه‌های مختلف موثر است.طحان نظیف گفت: سهم شورای نگهبان در مشارکت مردم کمتر از نیم درصد است.وی افزود: در شورای نگهبان؛ محدود به این هستیم که مصوبه‌ای خلاف شرع و قانون اساسی نباشد و درباره این مصوبه بررسی‌های کارشناسی متعددی انجام می‌شود. عضو حقوقدان شورای نگهبان گفت: در حوزه قانون گذاری؛ نقش فعال نداریم و نمی‌توانیم به نمایندگان بگوییم کدام موضوع اولویت جامعه ماست.محمد دهقان عضو حقوقدان شورای نگهبان نیز در این برنامه درباره رد صلاحیت 75 نفر از نمایندگان دوره دهم مجلس شورای اسلامی برای انتخابات دوره یازدهم گفت: هیچ گاه اعضای شورای نگهبان از اینکه فردی رد صلاحیت شود خوشحال نمی شوند اما در این دوره استعلامات سنگین بود و نهادهای نظارتی مطالب خاصی را مطرح کردند.وی با بیان اینکه نداشتن صلاحیت برای نمایندگی مجلس به معنای عدم صلاحیت در جایگاه های دیگر نیست، افزود: ما باید به عنوان نهاد نظارتی به گونه ای بر نمایندگان مجلس نظارت داشته باشیم که اگر احتمال انحراف نماینده ای وجود داشت با وی صحبت و به او تذکر داده شود.دهقان با بیان اینکه ارتباط ما با مجلس شورای اسلامی و نمایندگان باید در دوره چهار ساله باشد، گفت: در این دوره؛ 1550 پرونده برای رسیدگی در مدت 20 روز به من دادند، در حالی که این زمان بسیار کم بود و راضی نبودم اما چکار می توان کرد.وی افزود: وقت شورای نگهبان برای بررسی صلاحیت ها کم است و دوست داشتم با افرادی که رد صلاحیت شده اند یک ساعت صحبت می کردم اما نشد.این عضو حقوقدان شورای نگهبان گفت: طرحی با همکاری نمایندگان مجلس آماده شده و با اعضای شورای نگهبان نیز گفتگو کرده ایم که این اشکال رفع شود.دهقان افزود: دوران نمایندگی مجلس شورای اسلامی دوران لغزنده ای است و بسیار کم اتفاق می افتد افرادی پیش از نمایندگی دارای مشکل بوده باشند. وی گفت: نظارت درون مجلس باید بر رفتار نمایندگان وجود داشته باشد و این نظارت، واقعی شود.دهقان افزود: در مدتی که در شورای نگهبان هستم، برخی اتفاقات برای نمایندگان در دوره نمایندگی شان اتفاق افتاده که اکنون کشف شده است و قابل بیان نیست.وی گفت: اگر فضایی درست شود که مردم گزینه هایی برای انتخاب نداشته باشند، مشارکت مردم کاهش می یابد اما اگر فضایی نیز ایجاد شود که مردم اطمینان خود را از دست بدهند و همه بدون نظارت و کنترل وارد میدان سیاست شوند، در این شرایط نیز مشارکت کاهش می یابد.عضو حقوقدان شورای نگهبان افزود: نمی توان پرونده های داوطلبان را در اختیار مردم قرار داد زیرا با چارچوب اعتقادات ما مخالف است و نمی توانیم آبروی داوطلبان را کف خیابان بریزیم.دهقان گفت: در هر جای دنیا که انتخابات برگزار می شود نظارت نیز وجود دارد و حتی کشورهایی که انتخابات صوری دارند برای این که وانمود کنند انتخاباتشان واقعی است بر آن نظارت می کنند.وی افزود: نظارت بر انتخابات برای همه جوامع، پذیرفته شده است و اگر مردم اعتماد کنند افرادی که برای نمایندگی نامزد شده اند کمترین صلاحیت را نیز دارند در انتخابات بهتر مشارکت می کنند.دهقان گفت: در انتخابات هم نباید گزینه ها را محدود کنیم و هم نباید فضا به گونه ای باشد که مردم اعتماد خود را از دست بدهند.وی افزود: باید زمینه برای این که همه سلایق سیاسی، گزینه ای برای انتخاب داشته باشند فراهم شود.عضو حقوقدان شورای نگهبان گفت: شورای نگهبان سهمی در کم شدن مشارکت مردم در انتخابات مجلس شورای اسلامی یازدهم نداشت بلکه اعتراض به شرایط اقتصادی و بیماری کرونا موجب کاهش مشارکت مردم در این دوره از انتخابات شد.دهقان افزود: طرحی آماده شده و در کمیسیون شوراهای مجلس شورای اسلامی است که موضوع صلاحیت را از نظارت جدا می‌کند.وی با بیان اینکه شورای نگهبان تعامل خوبی با دستگاه ها دارد گفت: بیشتر موارد رد صلاحیت ها؛ اختلافی است و جرم برای معرفی به قوه قضائیه تلقی نمی شود.عضو حقوقدان شورای نگهبان در خاتمه عنوان کرد: برخی بی انضباطی ها موجب می شود نامزدها صلاحیت خود را برای نمایندگی مجلس از دست بدهند.انتهای پیام/
"به گزارش خبرگزاری فارس، حجت‌الاسلام‌والمسلمین عبدالله حاجی‌صادقی نماینده ولی‌فقیه در سپاه در سفر به شهر مقدس قم، از  نمایشگاه دائمی آثار و محصولات پژوهشگاه علوم اسلامی امام صادق (ع) بازدید کرد.حاجی‌صادقی در این بازدید، از پژوهشگاه علوم اسلامی امام صادق (ع) به عنوان مرکز  فعالیت‌های پژوهشی نیروهای مسلح نام برد و با تقدیر مسئولین و مدیران پژوهشگاه در خصوص برپایی نمایشگاه دائم آثار و محصولات، گفت: این نمایشگاه نشان دهندۀ زحمات بیش از 4 دهه همکاران و پژوهشگران فرهیخته است.  وی  انجام پژوهش‌ها بر اساس اعلام نیاز سازمان، عدم لغزش دینی در آثار، تنوع ورود به مسائل در زمینه های مختلف و گزیده‌گویی را از ویژگی های برجسته محصولات پژوهشگاه علوم اسلامی امام صادق (ع) برشمرد و اظهار کرد: برخی آثار پژوهشگاه که جنبۀ سازمانی کمتری دارند می تواند با تغییراتی در آن‌ها در اختیار عموم هم قرار بگیرند که انتشارات ""زمزم هدایت"" بر همین اساس تأسیس شد.  در ابتدای این بازدید حجت الاسلام والمسلمین حمید نگارش رییس پژوهشگاه علوم اسلامی امام صادق (ع) به بیان گزارشی پیرامون اقدامات و فعالیت های پژوهشگاه و نمایشگاه دائمی آثار آن پرداخت.  در نمایشگاه محصولات پژوهشگاه علوم اسلامی امام صادق (ع) بیش از 2300 جلد کتاب در حوزه های مختلف اعم از سیاسی ، اقتصادی، فرهنگی ، علوم انسانی و ... در معرض بازدید کنندگان قرار گرفته است.انتهای پیام/"
به گزارش خبرگزاری فارس، بهره برداری از طرح های ملی وزارت نیرو در استان هرمزگان از طریق ویدئو کنفرانس توسط حجت الاسلام حسن روحانی رئیس جمهور برگزار شد.روحانی در آئین افتتاح این طرح‌ها اظهار داشت: افتتاح های بزرگ که پیش روی ما در استان هرمزگان است می‌تواند موجب امنیت و نشاط مردم برای زندگی و آینده شان باشد. این خیلی مهم است که وزارت نیرو یک برنامه‌ریزی داشته باشد که مردم مطمئن باشند آب تصفیه شده برای آنها پایدار است.رئیس جمهور با اشاره به طرح‌های افتتاحی در استان هرمزگان بیان داشت:جاسک به زودی به یک بندر صادراتی مهم نفت تبدیل می‌شود. به مردم عزیز ایران عرض می‌کنم که همه توجه داریم وقتی آدم داخل نعمت است از نعمت غفلت می کند  و آن را زائل می‌کند.وی با تاکید بر اینکه مردم با فرهنگ با صرفه جویی در مصرف آب و برق ما را یاری کنند، تصریح کرد: آب و برق نعمت بزرگی است چون برق ما آب ما قطع نمی شود توجه به این نعمت سخت می‌شود مثل ماهی که در آب است حس نمی‌کنیم که چقدر آب مهم است.روحانی تاکید کرد: در آغاز پیروزی انقلاب ۷۴ درصد مردم شهرهای ما از آب بهداشتی برخوردار بودند اما امروز به ۹۹.۹ رسیده است که کار بسیار بزرگی انجام گرفته است در آغاز پیروزی انقلاب ۲۷ تصفیه خانه در کشور داشتیم اما امروز که در خدمت شما هستیم با محاسبه اقدامات دولت تا آخر سال،۱۶۷ تصفیه خانه داریم.امسال حدود ۱۲ تصفیه خانه تا پایان سال افتتاح می شود و سال آینده ام در شش ماهه اول ۸ تصفیه خانه دیگر افتتاح می‌شود.وی با طرح این سوال که برخی می‌پرسند انقلاب چکار کرده است، تاکید کرد: انقلاب اسلامی فقط در بخش تصفیه فاضلاب نسبت به قبل از انقلاب ۶۳ برابر تلاش کرده است و ما دست همه مهندسین و کارگران را میبوسیم.روحانی با اشاره به وجود بیماری کرونا در کشور، بیان داشت: ما در شرایط تحریم و فشار بسیار سختی هستیم اما بخش اعظمی از افتتاح‌ها توسط نیروهای داخلی ایجاد می‌شود. ۹۰ درصد صنعت برق از داخل به وجود می‌آید و نیازمندی ما حداقل است که باید کاری کنیم به صفر برسد.به گزارش فارس، این طرح ها شامل ۶۰ کیلومتر شبکه فشار ضعیف هوایی، ۲۴ کیلومتر شبکه فشار ضعیف زمینی، ۱۴۷ کیلومتر شبکه فشار متوسط هوایی، ۱۱ کیلومتر شبکه  فشار متوسط زمینی، ۳۴۵ دستگاه پست هوایی و ۵۵ دستگاه پست زمینی و ۴ هزارو ۸۷۲ چراغ روشنایی معابر است.انتهای پیام/
محمدحسین فرهنگی نماینده مردم تبریز در مجلس شورای اسلامی در گفت‌وگو با خبرنگار پارلمانی خبرگزاری فارس گفت: تعامل مجلس و دولت با هم به معنای تبعیت و دنباله‌روی از یکدیگر نیست، بلکه تعامل به معنای انجام وظایف قانونی است.وی افزود: تعامل مجلس با دولت به این معناست که مجلس با وضع قوانین برای دولت ریل‌گذاری می‌کند و دولت هم نباید در عرصه اجرا از این ریل‌گذاری تخطی کند.سخنگوی هیأت رئیسه مجلس اظهار داشت: قوانینی که دولت لازم است اجرا کند ما وضع می‌کنیم که یکی از این مواضع قانون مالیات بر خانه‌های خالی است و از موضوعات از این دست می‌توان به موضوع تأمین کالاهای اساسی و... اشاره کرد که ما در مواقع مورد نیاز مصوباتی را در این موضوعات خواهیم داشت.فرهنگی خاطرنشان کرد: مجلس با وضع اینگونه قوانین در مورد مالیات بر خانه‌های خالی و... با دولت تعامل و همراهی خواهد داشت و قوه مجریه را از این طریق یاری خواهد کرد.انتهای پیام/
حسن بکتاشی دبیرکل اتحادیه سازمان اسلامی دانشجویان ایران دانشگاه آزاد اسلامی در گفت وگو با خبرنگار تشکل های دانشگاهی خبرگزاری فارس با اشاره به افزایش قیمت کالا، دلار، مسکن و... در کشور گفت: سالها است که رهبر معظم انقلاب از حذف دلار در نقش آفرینی های اقتصادی و همچنین مبادلات خارجی کشور سخن می گویند و تمرکز بر این اصل حیاتی را یکی از راه های حل مشکلات اقتصادی مردم و تجارت خارجی کشور می دانند.وی ادامه داد: اگر به این بیانات در این سالها توجه شده بود امروز افزایش قیمت آب معدنی و آب خوردن مردم به قیمت دلار گره زده نمی شد و امروز با وجود تمام خصومت های استکبار جهانی، تحریم های ظالمانه علیه مردم انقلابی ایران راه به جایی نمی برد.بکتاشی تصریح کرد: با این حال شاهد هستیم دولت دقیقا به گونه ای عمل کرده که نه تنها حذف دلار از مبادلات تجاری کشور در دستور کار قرار نگرفته، بلکه تاثیر گذاری آن در اقتصاد ایران دوچندان شده است.این فعال دانشجویی تصریح کرد: تا سالیان گذشته این قیمت سکه و طلا بود که لحظه ای با قیمت دلار دچار نوسان می شد ولی در حال حاضر تمام اقتصاد کشور با سیاست گذاری های غلط به قیمت دلار گره زده شده و حتی بخش هایی که به هیچ عنوان به مسائل خارجی ارتباطی ندارند،شرطی شده و با قیمت دلار به صورت لحظه ای خود را بروز رسانی می کنند.وی یادآور شد: دولت با تصمیم گیری هایی کاملا اشتباه بازارهای اصلی کشور را نابود می سازد! چگونه می شود که رهبر معظم انقلاب با بینش عمیق دستور به حذف دلار از مبادلات کشور می دهند ولی دولت قیمت شمش  آهن برای عرضه به بازارهای داخلی که اصلی ترین نقش را در ساخت و تولید مسکن را ایفا می کند بر پایه 95 درصد قیمت شمش آهن بازارهای جهانی که آن هم تماما برپایه دلار است مشخص می کند!بکتاشی تصریح کرد: امان از طلوع صبح جمعه ها در کاخ ریاست جمهوری، احتمالا رئیس جمهور محترم هم یک صبح جمعه بیدار شده و به این نتیجه می رسد که در بخش مسکن کم کاری کرده اند! یا از افزایش تعرفه های عجیب و غریبی که در ساخت مسکن توسط دولت اعمال شده و قوانین جدیدی که جلوی ساخت مسکن را گرفته با خبر می شود!وی با بیان سیاست‌های نادرست دولت باعث ایجاد مشکلات در بازار مسکن شد، تاکید کرد: اگر دولت  بازار مسکن را به حال خود رها کرده بود وضع به وخامتی که الآن هست، نبود! چگونه می شود که تورم آهن که تماما تولید داخلی است از تورم سکه و دلار هم پیشی می گیرد و طی کمتراز یک سال بیش از 150 درصد رشد می کند حال که این تورم طی 2 سال به بیش از 400 درصد می رسد.بکتاشی تاکید کرد: دولتی که بخشنامه صادر می کند که افزایش اجاره بیش از 25 درصد اجاره قانونی نیست، در افزایش قیمت مصالح ساختمانی کجا قرار دارد! چگونه است که خانه دار شدن به آرزوی دست نیافتندی برای مردم تبدیل می شود. متاسفانه شاهدیم که اوضاع بازارهایی که کاملا در اختیار دولت هستند اینچنین نابسامان  است.وی ادامه داد: مجلس شورای اسلامی باید به دور از ایجاد جنجال و بر هم زدن بیش از پیش فضای روانی جامعه در مرحله اول بازارهایی که تامین مواد آنها کاملا در درون کشور است را سامان دهد و امید به بهبود شرایط اقتصادی را در مردم زنده کند و نگذارد دولت مثل 7 سال گذشته در بخش بازار مسکن و اینچنین بازارهایی که کاملا قابل مدیریت هستند به مردم و نمایندگان مجلس برای بهبود شرایط با مطرح کردن طرح مسکن ملی،دادن زمین و...آدرس غلط دهد.دبیر کل اتحادیه سازمان اسلامی دانشجویان ایران اظهار داشت: در بخش بازارهای خارجی و دلار نیز امیدی به تدبیر دولت نیست، مجلس باید هرچه سریعتر در ارائه برنامه به دولت کوشا بوده و ریل گذاری های لازم را انجام دهد تا این یکسال باقیمانده از دولت نیز سپری گردد و ان شا الله با تشکیل دولت جوان انقلابی در سال 1400 و پیگیری اهداف گام دوم انقلاب، مشکلات اقتصادی مردم انقلابی ایران نیز مرتفع گردد.انتهای پیام/
زهره سادات لاجوردی نماینده مردم تهران در مجلس شورای اسلامی در گفت و گو با خبرنگار پارلمانی خبرگزاری فارس با اشاره به بلوکه کردن دارایی‌های ایران از سوی کره جنوبی گفت: بازار ایران همیشه برای کشورهای شرق آسیا به ویژه کره جنوبی یک بازار پر سود به شمار می‌رفته و سابقه تعاملات اقتصادی بسیار زیادی بین دو کشور وجود دارد.وی افزود: اکنون شاهد رفتار ظالمانه و بدعهدی‌های این کشور و کارشکنی در آزاد سازی پول‌های بلوکه شده ایران در پس نقاب تحریم و طلب غرامت برای نگهداری از اموال ایران! هستیم که حتماً باید با پاسخ قاطع و پشیمان کننده جمهوری اسلامی مواجه شود.نماینده مردم تهران در مجلس شورای اسلامی اظهار داشت: متاسفانه برخورد منفعلانه و دیپلماسی غیر فعال جز این که عزم دیگر کشورها را هم در اعطای حقوق حقه ملت ایران سست می‌کند و آنها را در بلعیدن اموال جمهوری اسلامی گستاخ تر می‌کند، دستاوردی برای کشور ندارد، لذا احضار سفیر کره جنوبی برای ادای توضیح و در صورت ادامه این روند، اخراج وی واکنشی لازم از سوی دستگاه دیپلماسی به این واقعه است.لاجوردی خاطرنشان کرد: ما از دستگاه دیپلماسی کشور خواهانیم اولاً با توکل بر خدا و اعتماد به وعده‌های او  اقدام موثر و متقابل در برابر این قبیل بی حیایی‌ها از خود نشان دهد و تا زمانی که دولت کره جنوبی بر این رویه غلط اصرار می‌ورزد واردات از این کشور را به حداقل برساند. در ثانی با تقویت و احیای ظرفیت های بسیار زیادی که وجود دارد از طریق ارتباط فعال با کشورهای دوست از فشار اقتصادی بر ملت عزیزمان بکاهد.به گزارش فارس، ‌‌‌‌‌‌‌‌‌‌‌‌طبق اخبار منتشرشده کره جنوبی تحت فشارهای آمریکا اقدام به بلوکه کردن دارایی‌های ایران در این کشور کرده و هزینه بلوکه و نگهداری کردن آن را از دارایی‌های ایران برداشت می‌کند.انتهای پیام/
"گروه سیاسی خبرگزاری فارس: قانون اساسی جمهوری اسلامی ایران، برای شورای نگهبان که امروز 26 تیر سالروز تأسیس آن است، وظایف متعددی را بر شمرده است. عمده این وظایف به طور مشترک بر عهده فقها و حقوقدانان است و تعدادی دیگر، وظایف اختصاصی فقها است.از میان مجموعه وظایف شورای نگهبان، سه مورد «نظارت بر قانونگذاری»، «تفسیر قانون اساسی» و «نظارت بر انتخابات» دارای اهمیت بسیاری هستند و مباحث زیادی نیز در خصوص هر کدام وجود دارد. نخست، این سه وظیفه مهم شورای نگهبان را مورد مطالعه قرار می‌دهیم و در پایان، فهرستی از سایر وظایف شورا ارائه می­‌شود:  ۱ ـ نظارت بر قانون­گذاری  قانون اساسی جمهوری اسلامی ایران، نظارت بر قوانین و مصوبات را بر عهده شورای نگهبان قرار داده است. در این خصوص مباحثی قابل طرح است که در ادامه خواهد آمد.  چرا باید بر قانون نظارت کرد؟  فلسفه نظارت بر قوانین و مصوبات در دو مسئله پاسداری از «شریعت» و «قانون اساسی» نهفته است. در مورد مسئله نخست باید گفت: اصولاً نظام‏‌های سیاسی از یک جهت بر دو قسم هستند؛ در بعضی نظام‏ها مشروعیت فقط از آرای عمومی نشأت می‏گیرد، که قانون­گذاری در این گونه حکومت‏ها بر اساس خواست مردم صورت می­‌پذیرد و هیچ چیز دیگری به غیر از آرای عمومی مبنای قانون گذاری نخواهد بود.  بعضی دیگر از نظام‏‌ها مکتبی و عقیدتی هستند که در این جوامع، مردم با پذیرش آزادانه مکتب، در حقیقت اعلام می‏‌کنند که می‏‌خواهند همه چیز خود را بر اساس مکتب پایه‌ریزی نمایند. جمهوری اسلامی ایران نیز یک نظام مکتبی است و مردم ایران در همه‌پرسی دهم و یازدهم فروردین سال ۱۳۵۸، شکل حکومت خود را «جمهوری اسلامی» اعلام کرده ‏اند. جمهوری اسلامی یعنی این‏که جمهور مردم خواسته ‏اند که قوانین اسلام بر آنان حکومت نماید.همچنین بدان معناست که شکل حکومت به صورت جمهوری و ماهیت آن اسلامی باشد، بنابراین حکومتی است که در آن تقنین، اجرا و قضا باید بر اساس موازین اسلام باشد. به همین دلیل در قانون اساسی تصریح شده است که در نظام جمهوری اسلامی، کلیه قوانین و مقررات باید بر اساس موازین شریعت باشد (اصل ۴) و این امر مهم نیز در قانون اساسی تصریح شده است که نهاد قانون­گذار نمی‏تواند قوانینی مغایر اصول و احکام مذهب رسمی کشور وضع نماید (اصل ۷۲). بنابراین، قانون­گذاری در جمهوری اسلامی باید بر اساس موازین اسلامی صورت گیرد.جمهوری اسلامی یعنی این‏که جمهور مردم خواسته ‏اند که قوانین اسلام بر آنان حکومت نماید. همچنین بدان معناست که شکل حکومت به صورت جمهوری و ماهیت آن اسلامی باشد. بنابراین حکومتی است که در آن تقنین، اجرا و قضا باید بر اساس موازین اسلام باشد.برای حصول اطمینان از این‏که در جمهوری اسلامی قانونی مغایر با شرع وضع نمی‌شود، ضروری است که یک مرجع ذی­صلاح بر این کار نظارت داشته باشد؛ مرجعی که مصوبات نهاد قانون­گذار را کنترل نماید و از تصویب قوانین یا مقررات مغایر با شرع پیشگیری نماید.  در مورد مسئله دوم نیز باید گفت: آمال و آرزو‌های یک ملّت در قانون اساسی کشورشان منعکس شده است. قانون اساسی در حقیقت بیانیه اصل‌بندی­ شده یک نظام سیاسی است و به عنوان قانون برتر، محور همه روابط و مبنای تمامی اقدامات است. تمام ارکان و نهاد‌های نظام از قانون اساسی سرچشمه می‏گیرد و اصول آن، مبیّن حقوق و تکالیف دولت و ملّت است، لذا بایستی اقدامات حقوقی، از جمله قانون­گذاری با توجه به اصول قانون اساسی صورت گیرد و مصوبات مغایر با آن، ملغی و بی­ اعتبار اعلام گردد.  بدین ترتیب نظام جمهوری اسلامی، نظامی قانونمند است و همه نهاد‌های حکومتی باید قوانین اصولی و محوری را پاس بدارند. مجلس شورای اسلامی که وفق اصل ۷۱ قانون اساسی، صلاحیت آن برای قانون­گذاری عام می‌باشد، نمی‏تواند قوانین مغایر با اصول قانون اساسی وضع نماید و هیچ ­یک از نهاد‌های قانون­گذار و تصمیم گیرنده نیز مجاز نیستند که مصوبه‌ای مغایر با قانون اساسی وضع کنند. برای نیل به این مقصود لازم است که مرجعی صلاحیت­دار، مصوبات را پیش از لازم­ الاجراشدن از حیث عدم مغایرت با قانون اساسی بررسی کند و اگر آن را مغایر ببیند، بی­ اعتبار اعلام کند.بنابراین، فلسفه نظارت بر قانون‏گذاری و ضرورت آن، پیشگیری از تخلفات احتمالی قوة مقننه و دیگر نهاد‌های صالح برای وضع مقررات، نسبت‏ به اصول قانون اساسی و موازین اسلامی‏ است.  واگذار شدن نظارت به نهادی غیر قضایی  در منابع حقوق اساسی، از ضرورت کنترل قوانین به وسیله قانون اساسی بحث‏ شده و دو روش در این رابطه ذکر شده است: روش کنترل قضایی و روش کنترل غیرقضایی. در جمهوری اسلامی ایران روش کنترل غیر قضایی استفاده شده است؛ یعنی نظارت بر قانون­گذاری به یک نهاد غیرقضایی مستقل به نام «شورای نگهبان» واگذار شده است.  از آنچه پیش از این بیان شد به روشنی معلوم شد که نهاد ناظر در جمهوری اسلامی ایران بایستی از ترکیب دوگانه‏ ای برخوردار باشد؛ زیرا وظیفه این مرجع نظارتی، از یک جهت، انطباق مصوبات قوه مقننه با قانون اساسی و از جهت دیگر انطباق آن با موازین شریعت است. بنابراین، لازم است جمعی از دین‏­ شناسان (فقها) و حقوقدانان، عضو این نهاد باشند.کسی می‏‌تواند در مورد ماهیت شرعی قوانین اظهارنظر کند که احکام شریعت را به درستی بشناسد و رأی او فصل‌­الخطاب باشد و او کسی جز «فقیه» نیست. همچنین کسی می‏تواند در مورد عدم مغایرت مصوبات مجلس با اصول قانون اساسی اظهار نظر نماید که قانون اساسی را خوب بشناسد و او کسی جز «حقوق­دان» نیست. بدین لحاظ، دوازده نفر از فقها و حقوق­دانان واجد شرایط برای کنترل مصوبات نهاد قانوگذار در نهادی به نام شورای نگهبان حضور دارند.  دو شیوه نظارت شورای نگهبان  قانون اساسی، دو نوع نظارت را برای شورای نگهبان برشمرده است. یک نوع، نظارت بر قوانین و مصوبات از لحاظ عدم مغایرت آن با قانون اساسی است. نوع دیگر، نظارت بر قوانین و مقررات از لحاظ عدم مغایرت آن با احکام شرعی است. از نظارت نوع اول به «نظارت قانونی» و از نظارت نوع دوم به «نظارت شرعی» تعبیر می‌شود:  اصل برتری قانون اساسی، ایجاب می‏کند که کلیه قوانین و مقررات در چارچوب آن وضع شوند و با هیچ یک از اصول آن تعارضی نداشته باشند. قانون‏گذار عادی، موظف است در چارچوب قانون اساسی، قانون‏گذاری کند و به حریم آن تعدّی نکند. یکی از وظایف شورای نگهبان، این است که بر مصوبات مقنن نظارت کند و با بررسی دقیق، نسبت‏ به عدم مغایرت آن با اصول قانون اساسی، اطمینان حاصل کند. این مسئله در اصول متعددی از قانون اساسی؛ همچون اصول ۷۱، ۷۲، ۹۱، ۹۴ و ۹۶ ذکر شده است. به عنوان نمونه، اصل ۷۱ ذکر می­شود:  «مجلس شورای اسلامی در عموم مسایل، در حدود مقرر در قانون اساسی می­تواند قانون وضع کند.»در جمهوری اسلامی ایران، احکام اسلام، حاکم است و قانون‏گذاری بایستی در چارچوب این احکام صورت گیرد. اصل ۴ قانون اساسی از ضرورت انطباق کلیه قوانین و مقررات با موازین شرعی سخن گفته است و مرجع تشخیص آن را نیز فقهای شورای نگهبان قرار داده است. علاوه بر آن، در اصل ۹۶ آمده است:  «تشخیص عدم مغایرت مصوبات مجلس شورای اسلامی با احکام اسلام با اکثریت فقهای شورای نگهبان است.»  بنابراین به مجلس شورای اسلامی یا هیچ نهاد تصمیم‏‌گیرنده دیگری اجازه داده نشده است که بر خلاف احکام شرعی، مصوبه‌ای داشته باشند.  حال سؤال این است که این شورا چگونه بر قانون‏گذاری نظارت می‏کند؟  در مورد کیفیت اعمال نظارت، اصول ۹۴ تا ۹۷ تشریفاتی را معین کرده است که در زیر بیان می‏شود.  یک تفاوت قانون اساسی ایران با سایر کشورهابر خلاف برخی از کشور‌ها که در صورت درخواست بعضی از مقامات یا شکایت بعضی افراد، مرجع صلاحیت­دار (شورای قانون اساسی، دادگاه قانون اساسی یا محاکم دادگستری) وارد رسیدگی می‌شود و انطباق یا عدم انطباق قانون عادی را با قانون اساسی اعلام می­دارد ولی طبق قانون اساسی جمهوری اسلامی ایران کلیه مصوبات مجلس باید به شورای نگهبان ارسال شود و شورا آن‌ها را بررسی و نظر خود را اعلام دارد و هیچ مصوبه‌­ای بدون ارسال به شورای نگهبان و اعلام نظر شورا بر عدم مغایرت آن با قانون اساسی و موازین شرع عنوان «قانون» پیدا نمی­کند. قانون اساسی در اصل ۹۴ لازم دانسته است که تمام مصوبات مجلس شورای اسلامی جهت ‏بررسی به شورای نگهبان ارسال شود. این اصل می­گوید:  «کلیه‏ مصوبات‏ مجلس‏ شورای‏ اسلامی‏ باید به‏ شورای‏ نگهبان‏ فرستاده‏ شود. شورای‏ نگهبان‏ موظف‏ است‏ آن‏ را حداکثر ظرف‏ ده‏ روز از تاریخ‏ وصول‏ از نظر انطباق‏ بر موازین‏ اسلام‏ و قانون‏ اساسی‏ مورد بررسی‏ قرار دهد و چنانچه‏ آن‏ را مغایر ببیند برای‏ تجدیدنظر به‏ مجلس‏ بازگرداند. در غیر این‏ صورت، ‏ مصوبه‏ قابل‏ اجرا است‏.»  قانون اساسی با به کار بردن تعبیرِ «کلیه مصوبات‏»، بر عمومیت اصل نظارتی شورای نگهبان تأکید کرده است. مصوبات مجلس شورای اسلامی انواعی دارد: مصوبات دایمی، مصوبات آزمایشی، مصوبات مربوط به بودجه، عهدنامه‏‌ها و موافقت‏­نامه‏‌های بین‏‌المللی و...؛ تمامی این مصوبات، باید جهت انطباق با قانون اساسی و موازین شرعی به شورای نگهبان ارسال شود.قانون اساسی با به کار بردن تعبیرِ «کلیه مصوبات‏»، بر عمومیت اصل نظارتی شورای نگهبان تأکید کرده است. مصوبات مجلس شورای اسلامی انواعی دارد: مصوبات دایمی، مصوبات آزمایشی، مصوبات مربوط به بودجه، عهدنامه‏‌ها و موافقت‏­نامه‏‌های بین‏‌المللی و...؛ تمامی این مصوبات، باید جهت انطباق با قانون اساسی و موازین شرعی به شورای نگهبان ارسال شود.دو نوع از مصوبات مجلس از ارسال به شورای نگهبان استثنا شده است. آن دو عبارت‏‌اند از: «تصویب اعتبارنامه نمایندگان مجلس شورای اسلامی‏» و «انتخاب شش نفر حقوق­دان عضو شورای نگهبان‏». (اصل ۹۳)  لازم به ذکر است مجلس شورای اسلامی علاوه بر قانون­گذاری، اقدامات دیگری نیز انجام می‏دهد که در بحث نظارت قابل تأمل است؛ مانند رأی اعتماد یا عدم اعتماد به وزرا، انتخاب هیئت رئیسه مجلس و مانند آن. پرسش این است که آیا اصل نظارتی شورای نگهبان شامل این موارد هم می‏شود؟ در این باره می‏توان «مصوباتِ‏» مجلس را از «تصمیمات‏» آن تفکیک کرد و تصمیمات را از شمول اصل نظارت مستثنا دانست؛ مواردی مثل رأی اعتماد به وزرا یا انتخاب حقوق­دانان یا انتخاب هیئت رئیسه، تصمیم‌‏گیری است نه تصویب و قانون‏گذاری. به همین دلیل از اصل نظارت استثنا می‏شود.   همان­طور که اشاره شد، مصوبات مجلس باید به شورای نگهبان ارسال شود. شورای نگهبان در اظهارنظر، از محدودیت زمانی برخوردار است. اصل ۹۴ مقرر داشته است که شورای نگهبان باید حداکثر ظرف مدت ده روز از تاریخ وصول، آن را بررسی نماید و اگر مغایرتی با قانون اساسی یا احکام شرعی در آن مشاهده کرد، جهت تجدید نظر به مجلس گزارش کند.  لازم نیست که شورای نگهبان، انطباق مصوبه مجلس با شرع و قانون اساسی را اعلام نماید، بلکه مکلف است که اگر مغایرتی مشاهده کرد، آن را اعلام نماید. شایان ذکر است که قانون اساسی، سکوت و عدم اظهار نظر شورای نگهبان در طول ده روز را به منزله تأیید آن تلقی کرده است و این امر برای پیشگیری از تعلّل و مسامحه احتمالی شورای نگهبان در اظهار نظر است که به تعطیلی در امر قانون‏گذاری منتهی می‏‌شود.  ممکن است‏ به دلیل تراکم کار یا حجم بالای مصوبات مجلس، شورای نگهبان قادر نباشد ظرف ده روز مصوبه را بررسی کند و مهلت ‏بیشتری لازم داشته باشد؛ در این صورت، می‏تواند حداکثر ده روز دیگر مهلت ‏بخواهد که اصطلاحاً به آن «استمهال‏» گفته می‏شود. اصل ۹۵ قانون اساسی در این خصوص می‌گوید:  «در مواردی‏ که‏ شورای‏ نگهبان‏ مدت‏ ده‏ روز را برای‏ رسیدگی‏ و اظهارنظر نهایی‏ کافی‏ نداند، می‏­تواند از مجلس‏ شورای‏ اسلامی‏ حداکثر برای‏ ده‏ روز دیگر با ذکر دلیل، ‏ خواستار تمدید وقت‏ شود.»  بدین ترتیب، هرگاه شورای نگهبان پس از ده روز یا در صورت استمهال پس از بیست روز راجع به مصوبه­‌ای اظهار نظر نکرده باشد، این مصوبه قابل اجرا تلقّی خواهد شد.شورای نگهبان مصوبات مجلس را بر چه اساسی تأیید می‌کند؟  یکی از سؤالاتی که در مورد نظارت شورای نگهبان بر قوانین و مصوبات قابل طرح است، این‌ ‏است که آیا مصوبات مجلس شورای اسلامی باید مطابق و موافق با احکام شرع باشد یا صرف عدم مغایرت کافی است؟ تفاوت آن دو و ثمرة بحثِ انطباق یا عدم مغایرت برای نمونه ممکن است در مواردی ظاهر شود که مصوبه مجلس، فاقد سابقه در کتاب و سنّت و احکام شرع مقدس باشد. اگر مطابقت مصوبات مجلس با احکام شرع را لازم بدانیم، در این صورت مصوبات فوق رد خواهد شد؛ زیرا قطعاً منطبق با احکام شرع نیست. امّا اگر عدم مغایرت مصوبات مجلس با احکام شرع را کافی بدانیم، ممکن است مصوبات فوق تأیید شود. در فرض اخیر، شورای نگهبان در مقام اظهارنظر، اختیارات وسیع‏تری دارد.  این شبهه از آن‏جا ناشی شده است که تعبیرات قانون اساسی در این خصوص، مختلف است. در بعضی موارد از انطباق سخن به میان آورده و در اصول دیگر مسئله عدم مغایرت را مطرح کرده است. در اصل ۴ می‏گوید: «کلیه قوانین و مقررات ... باید براساس موازین اسلامی باشد.» و در اصل ۹۴ نیز آمده است: «.. شورای نگهبان موظف است آن را ... از نظر انطباق بر موازین اسلام و قانون اساسی مورد بررسی قرار دهد ...». امّا در اصول متعددی عدم مغایرت را ملاک قرار داده است. به عنوان مثال اصل ۷۲ می‏گوید: «مجلس شورای اسلامی نمی‏‌تواند قوانینی وضع کند که با اصول و احکام مذهب رسمی کشور یا قانون اساسی مغایرت داشته باشد ...» و در اصول ۸۵، ۹۱ و ۹۶ نیز مشابه تعبیر فوق آمده است. این تعبیرات متفاوت موجب شده است که بعضی از صاحب نظران، اصول فوق را معارض و متناقض با یکدیگر بدانند.به نظر می‌‏رسد، هیچ تناقض یا تعارضی بین اصول فوق وجود ندارد و تعبیر مطابقت و عدم مغایرت مکمل یکدیگرند. توضیح مطلب این است که موازین اسلام با احکام اسلام تفاوت دارد. مقصود از احکام اسلام همان مقرارتی است که در کتاب و سنّت آمده و به طور جزئی و معین حکم هر چیز مشخص شده است. در مقابل، موازین اسلام به اصول کلّی گفته می­شود که در تمام احکام اسلام رعایت می‏گردد؛ اصولی، چون عدالت، احسان، انصاف، کرامت انسان، نفی ستم‏گری و ستم‏‌کشی، حفظ و تقویت نظام اسلامی و استقلال آن، رفع فقر و اموراتی از این قبیل. قانون­گذار در نظام اسلامی باید در اندیشه تحقق اهداف فوق باشد و اصول فوق باید به منزلة روحی در پیکر تک‌­تک احکام شرعی وجود داشته باشد.  به نظر می‏رسد که تدوین‏‌کنندگان قانون اساسی به تفاوت بین دو واژگان فوق توجه داشته‏‌اند، لذا در مورد موازین اسلام، همه جا از کلمه «انطباق» استفاده کرده‌‏اند و در مورد احکام اسلام، لفظ «عدم مغایرت» را به‏‌کار برده‌‏اند؛ در نتیجه، مصوبات مجلس باید «منطبق با موازین اسلام» بوده و علاوه بر آن، «مغایر احکام اسلام» نیز نباشد.    دامنه شمول نظارت شورای نگهبان  تردیدی نیست که در نظام جمهوری اسلامی، بایستی تمامی قوانین و مقررات منطبق بر قانون اساسی و شرع مقدس باشد و به تعبیری دقیق‏تر، مغایر با اصول قانون اساسی و احکام شرعی نباشد. در اصل ۴ قانون اساسی به صراحت آمده است:  «کلیه قوانین و مقررات مدنی، جزایی، مالی، اقتصادی، اداری، فرهنگی، نظامی، سیاسی و غیر این‌ها باید بر اساس موازین اسلامی باشد ...».  این عبارت با تعمیمی که در آن به کار رفته است، دامنة وسیعی دارد و هیچ قانون یا مقرره‌‏ای از عموم آن خارج نمی‏‌باشد. بنابراین، اصل مغایر نبودن قوانین و مقررات با احکام شرعی، یک اصل غیر قابل تشکیک است. اگرچه در اصل ۴، مسئله انطباق قوانین و مقررات با قانون اساسی ذکر نشده است، ولی از اصول دیگر قانون اساسی این مسئله نیز روشن می‏شود؛ زیرا علاوه بر اصل ۴، اصول دیگری از قانون اساسی بر این اصل دلالت نموده است؛ مانند اصل ۷۲ (مصوبات مجلس شورای اسلامی)، اصل ۸۵ (مصوبات قوه مجریه)، اصل ۱۰۵ (مصوبات شوراها). از این اصول استفاده می‏شود که هر مصوبه‌‏ای، از هر مرجعی در نظام جمهوری اسلامی، در صورتی معتبر بوده و قابل اجرا است که مغایر با قانون اساسی و شریعت مقدس اسلام نباشد. به عبارت دیگر، اصل عدم مغایرت قوانین و مقررات با قانون اساسی و احکام شرعی، عام بوده و استثنا ناپذیر است.چرا نظارت شورای نگهبان عام است؟  سؤالی که در این خصوص به ذهن متبادر می‏شود، این است که آیا نظارت بر تمام قوانین و مقررات با شورای نگهبان است؟ به بیان دیگر، آیا اصل نظارت شورای نگهبان عام بوده و شامل کلیه قوانین و مقررات می‏‌شود یا منحصر به مصوبات مجلس شورای اسلامی است؟ برای پاسخ به پرسش فوق، لازم است انواع قوانین را به طور جداگانه مورد بررسی قرار دهیم:  مطابق اصل ۸۵ قانون اساسی، مجلس شورای اسلامی می‏تواند تصویب دایمی اساسنامة سازمان­ها، شرکت‏ها، مؤسسات دولتی یا وابسته به دولت را به دولت واگذار نماید. در همین اصل، تأکید شده است که «در این صورت، مصوبات دولت نباید با اصول و احکام مذهب رسمی کشور و یا قانون اساسی مغایرت داشته باشد. تشخیص این امر به ترتیب مذکور در اصل نود و ششم با شورای نگهبان است».  بنابراین، در شمول اصل نظارت شورای نگهبان بر این نوع از مصوبات قوه مجریه نیز تردیدی وجود ندارد.  علاوه بر این، دولت ‏برای اجرای قوانین، اقدام به وضع آیین‏‌نامه و تصویب‏‌نامه یا صدور بخش‏نامه می‏‌کند که به صراحت اصل ۱۳۸، این مقررات نیز نباید با متن و روح قوانین کشور مخالف باشد. کنترل این سه قسم از مقررات بر عهده چه کسی است؟ ذیل اصل ۱۳۸، برای رئیس مجلس شورای اسلامی نوعی حق نظارت بر این قِسم از مقررات پیش‏‌بینی کرده است. در این اصل آمده است: «.. به اطلاع رئیس مجلس شورای اسلامی می‏رسد تا در صورتی که آن‌ها را بر خلاف قوانین بیابد با ذکر دلیل، برای تجدیدنظر به هیئت وزیران بفرستد». با این وجود، در همین اصل، نظارت شرعی بر این قِسم مقررات مسکوت مانده است. به نظر می­رسد بر اساس اطلاق اصل ۴ قانون اساسی که تشخیص انطباق کلیه قوانین و مقررات با موازین شرع را بر عهده فقهای شورای نگهبان قرار داده است، نظارت شرعی بر این مقررات نیز بر عهدة شورای نگهبان است.  در اصل ۱۷۰، ابطال مقررات مغایر با شرع، به دیوان عدالت اداری سپرده شده است، لکن باید توجه داشت که «ابطالِ‏» مقررات مغایر با شرع، با «تشخیص‏» مقررات مغایر با شرع متفاوت است. به همین دلیل، ماده ۴۱ قانون دیوان عدالت اداری مصوب ۱۳۸۵، مقرر داشته است که دیوان در مورد مغایرت یا عدم مغایرت مقررات دولتی با احکام شرعی، باید از شورای نگهبان استعلام نماید. بنابراین، تشخیص مغایرت با شورای نگهبان و ابطال مقررات مغایر، با دیوان عدالت است.   مصوبات شورا‌ها  مطابق اصول ۱۰۰، ۱۰۱، ۱۰۲ و ۱۰۳ قانون اساسی، شورا‌ها از مراکز تصمیم‌‏گیری در نظام جمهوری اسلامی محسوب می‏‌شوند. به موجب اصل ۱۰۵، مصوبات شورا‌ها نباید مغایر با موازین اسلامی و قوانین کشور باشد. حال، نظارت بر مصوبات شورا‌ها با چه مرجعی است؟ در قانون اساسی نصّی در این خصوص مشاهده نمی‏شود. به نظر می‌رسد که مرجع اظهار نظر در خصوص مصوبات شوراها، شورای نگهبان است؛ زیرا اصل ۴ قانون اساسی، تشخیص انطباق کلیه قوانین و مقررات با موازین اسلام را به شورای نگهبان موکول کرده است. بی­‌گمان، مصوبات شورا‌ها نیز جزئی از مقررات کشور محسوب می‌گردد. بنابراین، از اصل ۴ فهمیده می‏شود که نظارت شرعی بر مصوبات شوراها، با شورای نگهبان است. علاوه بر آن، از مشروح مذاکرات مجلس بررسی نهایی قانون اساسی فهمیده می‌‏شود که نظارت شرعی و قانونی بر مصوبات شوراها، با شورای نگهبان است.   قوانین پیش از انقلاب  بخشی از قوانین موجود در نظام حقوقی ایران، مصوب پیش از انقلاب است. حال سؤال این است که آیا شورای نگهبان می‏تواند این قبیل قوانین را نیز مورد بررسی شرعی و قانونی قرار دهد؟ عده‏‌ای از حقوق­دانان، در این مسئله تردید کرده‌‏اند. تردید آنان، ناشی از فقدان یک نصّ قانونی است. در قانون اساسی تکلیف این موضوع روشن نشده است. با این وجود، اصل نظارت شامل قوانین پیش از انقلاب نیز خواهد شد؛ زیرا احتمال وجود قانون خلاف شرع در مجموعه قوانین پیش از انقلاب، منتفی نیست. از سوی دیگر، با توجه به اصل ۴ قانون اساسی، قوانین غیر منطبق با موازین شرعی در جمهوری اسلامی ایران اعتباری ندارد. با توجه به این که هیچ مرجع دیگری غیر از شورای نگهبان برای تطبیق قوانین با شرع در نظام حقوقی جمهوری اسلامی ایران وجود ندارد، بنابراین، اصل نظارت شرعی شورای نگهبان شامل قوانین پیش از انقلاب نیز خواهد شد. شورای نگهبان در یک نظریه تفسیری، خود را برای بررسی قوانین پیش از انقلاب، صالح دانسته و در پاسخ به استفساریه شورای عالی قضایی مقرر داشته است:  «مستفاد از اصل چهارم قانون اساسی این است که به طور اطلاق، کلیه قوانین و مقررات در تمام زمینه‏‌ها باید مطابق با موازین اسلام باشد و تشخیص این امر به عهده فقهای شورای نگهبان است ...».    ۲ ـ تفسیر قانون اساسی  یکی دیگر از وظایف شورای نگهبان تفسیر قانون اساسی است. تفسیر در لغت به معنای «پرده­‌برداری و کشف مُراد از لفظ مشکل»، «اظهار معنای معقول از یک کلام یا کلمه» و ... آمده است. بنابراین، تفسیر، پرده برداشتن از غوامض و مشکلات یک لفظ یا یک جمله و برگرفتن نقاب از چهره آن است.به تعبیر دیگر، «تعیین معنی درست و گستره قاعده حقوقی را تفسیر آن قاعده می‌گویند.» در بیان دیگری از معنای حقوقی تفسیر می­توان گفت: «تفسیر عبارت است از پرده برداشتن از مقصود قانون­گذار». برای این­کار، مفسّر از اصول منطقی، مقررات و قواعد ادبی، سوابق تاریخی و نیز مذاکرات قانون­گذار استفاده می‏کند. شورای نگهبان نیز در یکی از نظریات خود تفسیر را تعریف کرده است. تعریف تفسیر از نظر شورای نگهبان چنین است:  «مقصود از تفسیر، بیان مراد مقنّن است؛ بنابراین تضییق و توسعة قانون در مواردی که رفع ابهام قانون نیست، تفسیر تلقی نمی­شود.»    ضرورت تفسیر قوانین  سؤالی که ممکن است به ذهن خطور نماید، این‏‌است که اصولاً چه نیازی به تفسیر قانون اساسی وجود دارد؟ نباید اجازه داد که به بهانه تفسیر، اصول قانون اساسی دستخوش تغییر و دگرگونی شود.سؤالی که ممکن است به ذهن خطور نماید، این‏‌است که اصولاً چه نیازی به تفسیر قانون اساسی وجود دارد؟ در پاسخ به این سؤال باید گفت که مسائل جامعه آنقدر وسیع و گسترده و پیچیده است که هیچ کس قادر نیست به همه ابعاد آن، آگاهی داشته باشد تا بتواند برای همه آنها، مقررات مورد نیاز را پیش‌­بینی کند. لذا قانون­گذاران اساسی معمولاً به بیان کلیات قواعد در ضمن مختصرترین جملات می­‌پردازند. با این وصف، اگر باب تفسیر را مسدود بدانیم، در بسیاری از موارد در تحیّر و سرگردانی باقی خواهیم ماند.در پاسخ به این سؤال باید گفت که مسائل جامعه آنقدر وسیع و گسترده و پیچیده است که هیچ کس قادر نیست به همه ابعاد آن، آگاهی داشته باشد تا بتواند برای همه آنها، مقررات مورد نیاز را پیش­بینی کند. شاهد بر این مدّعا، بازنگری انجام شده در قانون اساسی جمهوری اسلامی ایران در سال ۱۳۶۸ است که به رغم همه دقّتی که قانون­گذار اساسی در تدوین اصول آن به کار برده و با همه مطالعاتی که درباره هر اصل آن انجام شده بود، لیکن به دلیل توانایی محدود بشر، پس از گذشت ده سال، بازنگری در قانون اساسی ضروری جلوه نمود و مشکلاتی در پس حوادث پیش آمد که از قبل، قابل پیش بینی نبود. از یک طرف قانون­گذار نمی‏تواند به همه مسائل موجود آگاهی کامل داشته باشد و از طرف دیگر نمی‏تواند در مورد مسائل آتی و امور مستحدثه پیش­بینی و پیش‏گویی داشته باشد.حتّی اگر هم امکان آن، وجود داشته باشد، نمی‏توان در قانون اساسی متذکر همه مسائل شد؛ چون به حجیم شدن آن می‏‌انجامد؛ لذا قانون­گذاران اساسی معمولاً به بیان کلیات قواعد در ضمن مختصرترین جملات می­‌پردازند. با این وصف، اگر باب تفسیر را مسدود بدانیم، در بسیاری از موارد در تحیّر و سرگردانی باقی خواهیم ماند. به همین دلیل، در علم حقوق، مانند سایر علوم، باب تفسیر همیشه باز است و به مرجع ذی‏صلاح اجازه داده شده است که در صورت نیاز، به تفسیر مبادرت ورزد و البته برای پیشگیری از سوء استفاده‏‌های احتمالی شرایطی نیز برای آن پیش‌بینی شده است.  گفتنی است که اگر چه باب تفسیر همیشه مفتوح است، لکن باید راه حلّ نهایی تلقّی شود، و اگر بتوان از طریق قانون­گذاری عادی ابهام، سکوت یا اجمال قانون اساسی را برطرف کرد، نباید به تفسیر قانون اساسی مبادرت نمود.  تفسیر قانون اساسی را نباید وظیفه مستمر و روزانه شورای نگهبان تلقّی کرد و نباید انتظار داشت که در صورت بروز هر مشکلی، شورای نگهبان تفسیری از قانون اساسی ارائه و مشکل مزبور را برطرف کند. به عبارت دیگر، در مورد تفسیر نباید سخاوتمندانه عمل نمود، بلکه فقط در صورتی باید اقدام به تفسیر قانون اساسی نمود که بن بست جدّی به وجود آمده باشد. از آنجا که قانون عادی به آسانی قابل تغییر است، لذا اگر مصوّبه‌‏ای با قانون اساسی یا شرع مغایرت داشت، ولی شورای نگهبان با تمام دقّت متوجه آن نشد، به راحتی می‏توان با مصوّبه‌‏ای دیگر، آن را لغو و فسخ کرد. در مقابل، تفسیر قانون اساسی در حکم خود قانون اساسی است؛ بنابراین اگر این تفسیر هم قابل تغییر باشد، به بی­‌ثباتی و بی‌‏اعتباری قانون اساسی می‏‌انجامد. بر همین اساس، باید گفت گرچه تفسیر قانون اساسی، مجاز و یک وسیله در دسترس است، ولی باید در موارد حساس و ضروری به این وسیله متوسّل‏‌ شد.  انواع تفسیر  تفسیر انواعی دارد که از جمله، تقسیم آن به اعتبار مقام و موقعیت تفسیر کننده است. تفسیر به این اعتبار به «قضایی»، «علمی» و «رسمی» تقسیم می­شود. تفسیر زمانی «قضایی» نامیده می­شود که شخص تفسیر کننده یک مقام قضایی باشد. قضات در حال رسیدگی به پرونده‌­ها، پس از احراز موضوع، در نهایت وقتی پرونده را برای صدور حکم آماده کردند، مورد را بر قانون منطبق می‏‌کنند و برداشت خود از قانون را به اجرا در می­‌آورند. آنان در حقیقت قانون را به فهم خود تفسیر می­کنند. اصل ۷۲ قانون اساسی ضمن معرفی مجلس شورای اسلامی به عنوان مرجع رسمی تفسیر قوانین عادی می‏‌افزاید:  «.. مفاد این اصل مانع از تفسیری که دادرسان، در مقام تمییز حق از قوانین می‏‌کنند، نیست.»  باید توجه داشت که تفسیری که قاضی پرونده و دادرس محکمه می‌‏نماید، در خصوص موارد مشابه، اثری ندارد و قضات دیگر ملزم به رعایت آن نیستند.  مقصود از «تفسیر علمی» -که گاه از آن به «تفسیر حقوقی» تعبیر می‌­شود- تفسیری است که اساتید دانشگاه، صاحب­نظران و نویسندگان حقوقی از مواد قانون ارائه می­کنند. اشخاص مذکور در اثر ممارست با قوانین و آگاهی نسبت به آن، برداشت‏های خود از قوانین را به‏ صورت مستدل بیان می‏‌کنند یا در آثار مکتوب خود می‏نویسند. از آن‏جا که اشخاص فوق هیچ مقام و موقعیت رسمی ندارند، لذا تفسیری که آنان ارائه می‏کنند، «تفسیر شخصی» نیز نامیده می‏شود. در هر حال این‏گونه تفسیر‌ها فقط کاربرد و ثمره علمی دارد و فایده عملی و اعتبار قانونی ندارد. البته بدیهی است که قضات محاکم و مراجع رسمی، متأثر از تفسیر‌های علمی هستند و در تصمیم‏‌گیری نهایی از دیدگاه‏های دانشمندان علم حقوق نیز بهره‌‏برداری می‏‌کنند.  تفسیر زمانی «رسمی» یا «قانونی» نامیده می­‌شود که مقام تفسیر کننده از نظر قانونی، صلاحیت تفسیر را داشته باشد. در قوانین اساسی و عادی برای رفع ابهامات و حلّ مشکلات ناشی از کلّی ‏بودن مواد قانون، یک مرجع تفسیر نیز پیش‌‏بینی شده است. تفسیری که مرجع فوق به عمل می‏‌آورد، فصل‏‌الخطاب است؛ یعنی قانونی بوده و مقامات اجرایی ملزم هستند همین برداشت و تفسیر از قانون را به اجرا درآورند. در جمهوری اسلامی ایران، مجلس شورای اسلامی مرجع رسمی و قانونی برای تفسیر قانون عادی است. اصل ۷۳ می‏‌گوید:  «شرح و تفسیر قوانین عادی در صلاحیت مجلس شورای اسلامی است ...».  قانون اساسی جمهوری اسلامی ایران، تفسیر اصول قانون اساسی را در صورت لزوم از وظایف و اختیارات شورای نگهبان دانسته است. در اصل ۹۸ آمده است:  «تفسیر قانون اساسی به عهده شورای نگهبان است ...».  صلاحیت شورای نگهبان در تفسیر  معمولاً بهترین مرجع برای تفسیر یک سخن، گوینده آن است. هر کس بهتر از دیگران می‏داند که مقصودش از جملات بر زبان آمده چیست. بر این مبنا، شرح و تفسیر قانون عادی بر عهده مجلس شورای اسلامی گذاشته شده است (اصل ۷۳)؛ زیرا قوانین عادی را مجلس تدوین و تصویب می‏کند. علی­‌القاعده تفسیر قانون اساسی نیز باید بر عهده تدوین­‌کنندگان آن (مجلس مؤسسان) باشد، لکن از آن‏جا که در ایران، مجلس مؤسسان یا به عبارتی مجلس بررسی نهایی قانون اساسی، وجود موقّت و ناپایدار داشته و پس از تدوین قانون اساسی منقرض گردیده است، عملاً ممکن نیست تا در مورد سکوت، ابهام یا اجمال بعضی از اصول قانون اساسی از قانون­گذار اساسی، استفسار شود.پس باید مرجع دیگری برای این منظور پیش بینی شود. در قانون اساسی بعضی کشورها، تفسیر قانون اساسی بر عهده «دادگاه قانون اساسی» گذاشته شده است. در برخی دیگر از کشور‌ها این وظیفه را برعهده «دیوان عالی کشور» گذاشته‌‏اند. در نظام جمهوری اسلامی ایران، تفسیر قانون اساسی بر عهده «شورای نگهبان»، به عنوان قوة مؤسس ناظر، گذاشته شده است که به نیابت و جانشینی از مجلسِ مؤسسِ قانون­گذار، قانون اساسی را تفسیر خواهد کرد. اصل ۹۸ قانون اساسی مقرر می‏دارد:معمولاً بهترین مرجع برای تفسیر یک سخن، گوینده آن است. هر کس بهتر از دیگران می‏داند که مقصودش از جملات بر زبان آمده چیست. بر این مبنا، شرح و تفسیر قانون عادی بر عهده مجلس شورای اسلامی گذاشته شده است (اصل ۷۳)؛ زیرا قوانین عادی را مجلس تدوین و تصویب می‏کند.«تفسیر قانون اساسی به عهدة شورای نگهبان است ...».  با توجه به این‏که پاسداری از اصول قانون اساسی بر عهدة شورای نگهبان قرار دارد (اصل ۹۱ قانون اساسی) و او باید مراقبت نماید که قانون­گذار عادی و سایر مراجع صلاحیتدار، در مصوبات خود، اصول قانون اساسی را نقض ننمایند، واگذاری وظیفه خطیر تفسیر قانون اساسی و پرده برداشتن از ابهامات احتمالی اصول آن، به شورای نگهبان، معقول و منطقی به نظر می‏رسد. همچنین نظر به ترکیب اعضای آن و شرایط پیش­‌بینی­‌ شده در مورد آنان، این نهاد برای تفسیر قانون اساسی، اصلح به نظر می‏رسد.  از حیث تطبیقی و مقایسة نظام ما با نظام‌‏های دیگر می‏توان مدّعی شد که قانون اساسی جمهوری اسلامی ایران، شیوة بهتری را در این خصوص برگزیده است؛ زیرا دادگاه قانون اساسی در کشور‌هایی که وظیفة تفسیر قانون اساسی را بر عهده دارد، یک مرجع قضایی بوده و زیرمجموعة یکی از قوای حاکم در آن کشور محسوب می‏گردد و حال آن‏که شورای نگهبان در نظام ما، یک نهاد مستقل بوده و خارج از تشکیلات قوای سه­‌گانه کشور فعالیت می‏نماید.  آیین تفسیر قانون اساسی  مقصود از آیین تفسیر، مقرراتی است که در قوانین یا آیین‏‌نامه داخلی شورای نگهبان وجود دارد و شورای نگهبان برای تفسیر قانون اساسی عملاً از این مقررات پیروی می‏‌کند. مقررات مربوط به آیین تفسیر را می‏توان در یک نگاه به چهار مرحله به شرح زیر تقسیم نمود:  نیاز به تفسیر را ممکن است یک مقام دولتی احساس کند. مدیران، وزرا و سایر مسئولین اجرایی کشور در مقام اجرای قوانین ممکن است، احساس کنند که فلان اصل قانون اساسی اجمال دارد یا مجلس شورای اسلامی هنگام تدوین قوانین مورد نیاز، محتاج تفسیر یک اصل از قانون اساسی شود. اشخاص عادی هم ممکن است به چنین نیازی برسند. خلاصه در این مرحله، نیاز به تفسیر را ممکن است هر شخص حقیقی یا حقوقی احساس نماید.پس از این‏که یک شخص اعم از حقیقی یا حقوقی احساس کرد که فلان اصل نیاز به تفسیر دارد، باید این نیاز را به شورای نگهبان منتقل نماید. این عمل را «استفسار» می‏‌گویند. از طرفی اگر بنا باشد، هر کس که احساس نیاز به تفسیر پیدا نمود، رأساً از شورای نگهبان استفسار نماید و شورای نگهبان نیز در مقام تفسیر برآید، این کار به یک وظیفه مستمر و روزانه شورای نگهبان تبدیل می‏شود و این نهاد را از وظایف دیگر باز می‏‌دارد. همچنین ممکن است بعضی از این احساس نیاز‌ها کاذب بوده و یا انگیزه‏های سیاسی در طرح آن وجود داشته باشد. وجود این آسیب­ها و امکان وصول استفساریه­‌های فراوان از مراجع مختلف، سبب شد تا شورای نگهبان در ماده ۱۸ آیین­‌نامه خود، با محدود کردن دایره افراد واجد صلاحیت برای استفسار مقرر کند:  «تفسیر اصول قانون اساسی با ارجاع مقام معظم رهبری و یا با درخواست رئیس جمهور، رئیس مجلس شورای اسلامی و رئیس قوة قضاییه و یا یکی از اعضای شورای نگهبان صورت می‌گیرد.»  آیین­‌نامه داخلی شورای نگهبان، تشخیص ضرورت تفسیر را نیز بر عهده شورای نگهبان گذاشته است. ماده ۲۲ آیین­‌نامه بیان می­‌دارد:  «تشخیص اینکه مورد سؤال از مصادیق تفسیر است با اکثریت شورای نگهبان است.»  پس از این‏که استفساریه‌‏ای به شورای نگهبان رسید و شورای نگهبان نیز ضرورت تفسیر را احراز کرد، در این صورت به تفسیر اقدام می‏‌کند. همان‏طور که در آیین­‌نامه داخلی شورا آمده است، در موارد عادی «جلسات شورای نگهبان با حضور ۷ نفر از اعضا، رسمی است» (ماده ۱۳ آیین­‌نامه)، ولی در مورد جلسات تفسیر، مطلب به گونه دیگری است. در ماده ۱۵ آیین­‌نامه در این خصوص چنین آمده است:  «جلسات شورای نگهبان برای تفسیر قانون اساسی با حضور حداقل ۹ نفر از اعضا رسمیت می‌یابد، ولی اخذ رأی جز در صورت حصول رأی لازم با حضور بقیه اعضا خواهد بود.»  این ترتیب ویژه، به دلیل اهمیت تفسیر است که برای آن حد نصاب بالاتری از آرا لازم است. در اصل ۹۸ قانون اساسی آمده است:  «تفسیر قانون اساسی به عهده شورای نگهبان است که با تصویب سه چهارم آنان انجام می‏شود.»  بنابراین، اگر در جلسات مربوط به تفسیر، تعداد کلّ اعضای حاضر نُه نفر (سه چهارم) باشند، در این صورت تفسیر باید به اتفاق کلّ آرا صورت گیرد و اکثریت آرا کافی نیست.  تفسیری که شورای نگهبان از یک اصل ارائه می‌‏دهد، از حیث اعتبار در حکم خود قانون اساسی بوده و لازم‌‏الاجرا تلقی می‏گردد؛ بنابراین ضروری است که نظرات تفسیری به اطلاع عموم برسد. در این ‏خصوص ماده ۲۰ آیین‌­نامه داخلی شورا مقرر می‏دارد:  «نظرهای تفسیری شورای نگهبان به مرجع درخواست کننده تفسیر و رئیس جمهور اعلام می‌گردد و برای روزنامه رسمی و رسانه‌های همگانی فرستاده می‌شود.»  پس از اعلام و انتشار نظرات تفسیری شورای نگهبان، تمام آثار قانون اساسی بر این نظریات بار خواهد شد و نهاد‌های مربوط باید آن را دقیقاً اجرا کنند، متخلفین تحت پیگرد قرار گیرند و در قانونگذاری عادی و وضع سایر مقررات به نظر تفسیری نیز توجه شود و مقررات مخالف با آن، بی­‌اعتبار قلمداد شود.   نظارت بر انتخابات  سومین وظیفه‏‌ای که برای شورای نگهبان در نظر گرفته شده است، نظارت بر انتخابات می‌باشد. در مورد نظارت شورای نگهبان بر انتخابات، مطالب مهمی وجود دارد که در این قسمت بررسی می‌شود.  مفهوم نظارت و ارکان آن  «نظارت» در لغت به معنای «مراقبت کردن» و «تحت نظر گرفتن» است .در لغت­نامه­‌ها تعابیر متنوعی برای بیان مفهوم این واژه دیده می­‌شود که همگی به معانی ذکر شده بر می­گردند. در معنای لغوی این کلمه ابهامی وجود ندارد، اما در مورد تعریف اصطلاحی آن، عالمان هر علم، تعریفی متناسب با همان علم بیان کرده‌­اند. از نظر حقوقی، مقصود از نظارت بر انتخابات، مجموعه عملیاتی است که نهاد ناظر انجام می­دهد تا از اجرای دقیق و صحیح قانون و سلامت انتخابات اطمینان حاصل نماید.فلسفه نظارت بر انتخابات، پیشگیری از رقابت ناسالم بین داوطلبان و نیز جلوگیری از تخلفات و خطا‌های برگزارکننده انتخابات و صیانت از آرای مردم است. هر جا که تخلّف، تقلّب و خطای مجری قانون، محتمل باشد، نظارت بر اجرا نیز موضوعیت پیدا می‌­کند. به عنوان مثال، در باب وقف، شخصی به عنوان «متولّی»، عهده­‌دار وظیفه نگهداری از موقوفه است. شخص دیگری نیز به عنوان «ناظر» تعیین می­‌شود تا بر کار متولّی نظارت کند.برای نظارت، ارکان یا عناصری قابل تصور است. این ارکان که همواره وجود دارد عبارت است از «نظارت­‌کننده»، «نظارت­‌شونده» و «موضوع نظارت». مثلاً در جمله «شورای نگهبان بر برگزاری انتخابات نظارت می­کند»، شورای نگهبان رکنِ ناظر است؛ نظارت­‌شونده در این مورد، مجری انتخابات (یعنی وزارت کشور) است و موضوع نظارت، برگزاری انتخابات می‌باشد.   ضرورت نظارت بر انتخابات  فلسفه نظارت بر انتخابات، پیشگیری از رقابت ناسالم بین داوطلبان و نیز جلوگیری از تخلفات و خطا‌های برگزارکننده انتخابات و صیانت از آرای مردم است. هر جا که تخلّف، تقلّب و خطای مجری قانون، محتمل باشد، نظارت بر اجرا نیز موضوعیت پیدا می‌­کند. به عنوان مثال، در باب وقف، شخصی به عنوان «متولّی»، عهده­‌دار وظیفه نگهداری از موقوفه است. شخص دیگری نیز به عنوان «ناظر» تعیین می­‌شود تا بر کار متولّی نظارت کند. در مورد وصیت نیز چنین است. وصیت­‌کننده برای حصول اطمینان از اجرای صحیح و دقیق وصیت­نامه، یک نفر را به عنوان ناظر تعیین می­‌کند.  در حقوق عمومی نیز مسئله نظارت اهمیت زیادی دارد. قانون اساسی برای قوای سه‌­گانه کشور نظارت لازم را پیش‌­بینی کرده است؛ مجلس شورای اسلامی از طریق دیوان محاسبات بر قوای دیگر نظارت مالی می‌­کند. قوه قضاییه نیز از طریق سازمان بازرسی کل کشور بر قوای دیگر نظارت می­کند. با وجود این که وظایف هر یک از قوای سه گانه در قانون به روشنی بیان شده است، لکن این مسئله، اهمیت نظارت را بر اقدامات آنان منتفی نساخته است و قانون برای ایجاد تعادل و موازنه در قدرت و پیشگیری از سوء استفاده یا خطا‌های احتمالی، نظارت را مطرح نموده است. این در حالی است که قوای سه­‌گانه کشور مستقل از یکدیگر هستند. نفی نظارت بر اجرای قانون، به معنای نفی احتمال تخلف، تقلب و خطای در اجرا است. آیا هیچ فرد عاقلی می‌­تواند احتمال این امور را نفی نماید؟  مرجع نظارت بر انتخابات  نظام جمهوری اسلامی ایران بر مبنای آرای عمومی و انتخابات اداره می­شود. اصل ۶ قانون اساسی می­گوید:  «در جمهوری‏ اسلامی‏ ایران، ‏ امور کشور باید به‏ اتکاء آراء عمومی‏ اداره‏ شود، از راه‏ انتخابات‏: انتخاب‏ رئیس‏ جمهور، نمایندگان‏ مجلس‏ شورای‏ اسلامی‏، اعضای‏ شورا‌ها و نظایر این­ها، یا از راه‏ همه‌پرسی‏ در مواردی‏ که‏ در اصول‏ دیگر این‏ قانون‏ معین‏ می‏­گردد.»  بدین ترتیب، ما در جمهوری اسلامی ایران به طور مداوم شاهد برگزاری انتخابات هستیم و مردم با حضور بر سر صندوق­های رأی، کارگزاران حکومتی را بر می­‌گزینند. قانون اساسی لازم دیده است که برای برگزاری صحیح انتخابات و صیانت از آرای مردم، بر امر برگزاری انتخابات نظارت شود. اما نظارت بر انتخابات بر عهده کدام مرجع است؟ در این خصوص اصل ۹۹ قانون اساسی می­گوید:  «شورای‏ نگهبان‏ نظارت‏ بر انتخابات‏ مجلس‏ خبرگان‏ رهبری‏، ریاست‏ جمهوری‏، مجلس‏ شورای‏ اسلامی‏ و مراجعه‏ به‏ آراء عمومی‏ و همه‏­‌پرسی‏ را بر عهده‏ دارد.» با توجه به این اصل، نظارت بر انتخابات به طور کلی در صلاحیت شورای نگهبان است. به جز در مورد انتخابات شورا‌های اسلامی شهر و روستا که قانون اساسی نظارت بر آن را به شورای نگهبان محوّل نکرده است. اصل ۱۰۰ قانون اساسی، در رابطه با انتخابات شورا‌های اسلامی شهر و روستا می­گوید: «.. شرایط انتخاب‏­‌کنندگان‏ و انتخاب‏‌شوندگان‏ و حدود وظایف‏ و اختیارات‏ و نحوه‏ انتخاب‏ و نظارت‏ شوراهای‏ مذکور و سلسله مراتب آن­ها را ... قانون‏ معین‏ می‏­‌کند.» مقصود از قانون در این اصل، قانون عادی مصوب مجلس شورای اسلامی است.  ماهیت نظارت شورای نگهبان  پس از آن که معلوم شد نظارت بر انتخابات با شورای نگهبان است، اینک لازم است ماهیت این نظارت بیان شود. قانون اساسی در اصل ۹۹ که پیش از این ذکر شد، صرفاً ناظر بر انتخابات را معرفی کرده و از بیان ماهیت نظارت وی خودداری کرده است. بنابراین، باید برای پاسخ به پرسش فوق، به نظریات تفسیری شورای نگهبان یا قوانین عادی راجع به نظارت بر انتخابات مراجعه کنیم. خوشبختانه در مورد این پرسش، هم نظریه تفسیری از شورای نگهبان وجود دارد و هم قانون عادی، نوع نظارت را بیان نموده است. نخست نظریه تفسیری و سپس قانون عادی را راجع به ماهیت نظارت شورای نگهبان ذکر خواهیم کرد.  نظریه تفسیری شورای نگهبان  هیئت مرکزی نظارت بر انتخابات از شورای نگهبان به عنوان مرجع رسمی تفسیر قانون اساسی، تفسیر اصل ۹۹ را درخواست نموده و شورای نگهبان نیز متعاقب آن اقدام به تفسیر اصل فوق نموده است. در زیر متن استفساریه و پاسخ رسمی شورای نگهبان ذکر می­‌شود:  استفساریه: «نظر به این‏که امر انتخابات از امور مهمه کشور است و امت اسلامی با رشد انقلابی در تمام دوره‏‌های اخذ رأی به نحو چشمگیر در انتخابات شرکت نموده‌‏اند و مِنْ‏بعد نیز باید به نحوی عمل شود که حضور آزادانه مردم همچنان محفوظ بماند و این امر مستلزم نظارت شورای نگهبان است تا در تمام جهات، رعایت بی‏طرفی کامل معمول گردد و در این خصوص در کیفیت اجرا و نظارت، گاهی شائبه تداخل مطرح می‏گردد، بنا به مراتب استدعا دارد، نظر تفسیری آن شورای محترم را در مورد مدلول اصل نود و نه قانون اساسی اعلام فرمایند.»  نظریه تفسیری شورای نگهبان: «نظارت مذکور در اصل ۹۹ قانون اساسی استصوابی است و شامل تمام مراحل اجرایی انتخابات از جمله تأیید و رد صلاحیت کاندیدا‌ها می‏شود.» بر اساس این تفسیر، نظارت شورای نگهبان بر انتخابات «استصوابی» است؛ یعنی نظارتی کامل و گسترده که شامل تمام مراحل انتخابات خواهد شد. این نظریه، چون از سوی مرجع رسمی تفسیر قانون اساسی بیان شده است، یک تفسیر قانونی بوده و در حال حاضر نیز همین نوع نظارت اعمال می­شود.  ماهیت نظارت در قوانین عادی  در ماده ۳ قانون انتخابات مجلس شورای اسلامی مصوب ۷/۹/۱۳۷۸ راجع به ماهیت نظارت شورای نگهبان بر انتخابات چنین آمده است:  «نظارت بر انتخابات مجلس شورای اسلامی، به عهده شورای نگهبان می‏باشد. این نظارت استصوابی و عام و در تمام مراحل در کلیه امور مربوط به انتخابات جاری است.»  ماده ۸ قانون انتخابات ریاست جمهوری اسلامی ایران مصوب ۵/۴/۱۳۸۶ نیز در این زمینه مقرر می­دارد: «نظارت بر انتخابات ریاست جمهوری به عهده شورای نگهبان می­باشد. این نظارت عام و در تمام مراحل و در کلیه امور مربوط به انتخابات جاری است.»  بنابراین، با توجه به نظریه تفسیری شورای نگهبان و قوانین مصوب مجلس شورای اسلامی، نظارت شورای نگهبان بر انتخابات، «استصوابی» است. نظارت استصوابی به نظارتی گفته می­شود که اقدامات مجری با تأیید و تصویب ناظر انجام می­شود، بدون این که ناظر بتواند پیشنهاددهنده و اقدام‌­کننده باشد. ناظر استصوابی مانند مجری یا متولّی است و در اخذ کلیه تصمیمات با وی شریک خواهد بود، جز این که در اجرای تصمیمات دخالتی نخواهد داشت. بدین ترتیب، در این نوع نظارت، ناظر در کلیه مراحل تصمیم­گیری حضور دارد و اقدامات انجام شده با تأیید وی نافذ خواهد بود.در مقابل نظارت استصوابی، «نظارت اطلاعی» قرار دارد که گاه از آن به «نظارت استطلاعی» یاد می‌­شود و آن به نظارتی گفته می­‌شود که اقدامات مجری قانون با اطلاع و آگاهی ناظر انجام می­شود، ولی لازم نیست که مجری قانون در اقدامات خود با ناظر مشورت کند و تأیید و تصویب او را پیش از اجرا یا پس از آن کسب نماید. در این نوع نظارت، هرگاه ناظر به مواردی از نقض قانون برخورد کند، در مرحله نخست به مجری تذکر می‌دهد و اگر تذکر فایده نکرد، می­تواند به مراجع مسئول (مانند دادگاه) مراجعه نماید. در مقایسه این دو نوع نظارت، نظارت استصوابی یک نظارت کامل محسوب می­شود.    نحوه نظارت  شورای نگهبان نظارت خود بر انتخابات را از طریق هیئت­‌های نظارت اعمال می­کند. در این قسمت به طور مختصر هیئت­‌های نظارت و انواع آن بیان می­شود.  تردیدی نیست که یک نظارت عام، گسترده و جاری در کلیه امور مربوط به انتخابات، مستلزم ابزار‌ها و نیرو‌هایی است. نهاد شورای نگهبان مرکب از دوازده عضو است و روشن است که آنان قادر نیستند در انتخاباتی مثل انتخابات مجلس شورای اسلامی، بر تمامی حوزه‌‏های انتخابیه نظارت داشته باشند. از این رو، قانون به این نهاد اجازه داده است که هیئت­‌هایی را برای نظارت راه‏‌اندازی نماید. این هیئت­‌ها در انتخابات مجلس شورای اسلامی و بر اساس قانون نظارت شورای نگهبان بر انتخابات مجلس شورای اسلامی مصوب ۵/۹/۱۳۶۵ بر سه نوع هستند:تردیدی نیست که یک نظارت عام، گسترده و جاری در کلیه امور مربوط به انتخابات، مستلزم ابزار‌ها و نیرو‌هایی است. نهاد شورای نگهبان مرکب از دوازده عضو است و روشن است که آنان قادر نیستند در انتخاباتی مثل انتخابات مجلس شورای اسلامی، بر تمامی حوزه‌‏های انتخابیه نظارت داشته باشند. از این رو، قانون به این نهاد اجازه داده است که هیئت­‌هایی را برای نظارت راه‏‌اندازی نماید.الف. هیئت مرکزی نظارت؛ ماده ۱ قانون مذکور می‏گوید: «پیش از شروع انتخابات، از سوی شورای نگهبان پنج نفر از افراد مسلمان و مطلع و مورد اعتماد (به عنوان هیئت مرکزی نظارت بر انتخابات) با اکثریت آرا انتخاب و به وزارت کشور معرفی می‏شوند.»  ب. هیئت­‌های استانی نظارت؛ ماده ۵ قانون مذکور مقرر می‏دارد: «هیئت مرکزی نظارت بر انتخابات باید در هر استان، هیئتی مرکب از پنج نفر با شرایط مذکور در مواد ۱ و ۲ جهت نظارت بر انتخابات آن استان تعیین کند ...».  ج. هیئت­‌های نظارت حوزه‏ای (حوزه انتخاباتی)؛ ماده ۶ همین قانون می‏گوید: «هیئت نظارت استان با موافقت هیئت مرکزی باید برای هر حوزه انتخابیه هیئتی مرکب از سه نفر با شرایط مذکور در مواد ۱ و ۲ جهت نظارت بر انتخابات حوزه مربوطه تعیین کند». در ماده ۷ این قانون نیز مقرر شده که هیئت­‌های سه نفره مزبور، افرادی را جهت نظارت بر حوزه‏های فرعی انتخاب کنند. بدین ترتیب، در تمام مدتی که انتخابات برگزار می‏شود، هیئت مرکزی نظارت، هیئت­‌های پنج نفره استان­ها و هیئت­‌های سه نفره حوزه‏‌های انتخابیه بر کیفیت انتخابات نظارت کامل دارند. قانون نظارت شورای نگهبان بر انتخابات ریاست جمهوری مصوب ۹/۴/۱۳۶۴ ترکیب هیئت­‌های نظارت بر انتخابات را در مواد ۲ و ۵ به شرح زیر مقرر کرده است:  «شورای نگهبان قبل از شروع انتخابات، دو نفر از اعضای خود و پنج نفر از افراد مسلمان و مطلع و مورد اعتماد دارای حُسن سابقه را با اکثریت مطلق آرای اعضای شورای نگهبان به عنوان هیئت مرکزی نظارت بر انتخابات ریاست جمهوری و سه نفر به عنوان عضو علی‌­البدل انتخاب و به وزرات کشور معرفی می­نماید.»  «هیئت مرکزی نظارت بر انتخابات باید برای هر شهرستان، ناظر یا ناظرین با شرایط مذکور در ماده ۲ جهت نظارت بر انتخابات تعیین کند.»  حیطه عملکرد هیئت نظارت یا به عبارت دیگر موضوعات مشمول نظارت شورای نگهبان در ماده ۳ قانون نظارت شورای نگهبان بر انتخابات مجلس شورای اسلامی به شرح زیر است:  «هیئت مرکزی نظارت بر کلیه مراحل و جریان­های انتخاباتی و اقدامات وزارت کشور در امر انتخابات و هیئت‌­های اجرایی و تشخیص صلاحیت نامزد‌های نمایندگی و حُسن جریان انتخابات نظارت خواهد کرد.»  در همین خصوص به بیانی مشابه، در ماده ۴ قانون نظارت شورای نگهبان بر انتخابات ریاست جمهوری اسلامی ایران تصریح شده است:  «هیئت مرکزی نظارت، بر کلیه مراحل انتخابات و جریان­های انتخاباتی و اقدامات وزارت کشور و هیئت­های اجرایی که در انتخابات مؤثر است و آنچه مربوط به صحت انتخابات می­شود، نظارت خواهد کرد.»  بررسی صلاحیت داوطلبان انتخاباتی  یکی از موضوعات مربوط به نظارت بر صحت انتخابات، مسئله بررسی صلاحیت داوطلبان نمایندگی یا انتخاب شوندگان است. این موضوع، یکی از مهمترین مراحل هر انتخابات به شمار می­­‌رود. در مورد انتخابات مجلس شورای اسلامی، مجری انتخابات (وزارت کشور) به صلاحیت داوطلبان، رسیدگی می­‌نماید و شورای نگهبان نیز بر آن نظارت خواهد کرد. این مطلب در قوانین انتخاباتی و نظارتی به صراحت بیان شده است. در ماده ۳ قانون نظارت شورای نگهبان بر انتخابات مجلس شورای اسلامی آمده است:  «هیئت مرکزی نظارت، بر کلیه مراحل و جریان‏‌های انتخاباتی و اقدامات وزارت کشور در امر انتخابات و هیئت‌‏های اجرایی و تشخیص صلاحیت نامزد‌های نمایندگی و حُسن جریان انتخابات، نظارت خواهد کرد.» در ماده ۳ قانون انتخابات مجلس شورای اسلامی مصوب ۷/۹/۱۳۷۸ نیز آمده است:  «نظارت بر انتخابات مجلس به عهده شورای نگهبان می­‌باشد. این نظارت استصوابی و عام و در تمام مراحل در کلیه امور مربوط به انتخابات جاری است.».  اما در مورد داوطلبان ریاست جمهوری و داوطلبان نمایندگی مجلس خبرگان رهبری، این ترتیب رعایت نمی­‌شود. بر اساس قانون اساسی، صلاحیت داوطلبان ریاست جمهوری، پیش از انتخابات رأساً توسط شورای نگهبان مورد رسیدگی قرار خواهد گرفت. در بند (۹) اصل ۱۱۰ قانون اساسی آمده است:  «.. ‏ صلاحیت‏ داوطلبان‏ ریاست‏ جمهوری‏ از جهت‏ دارا بودن‏ شرایطی‏ که‏ در این‏ قانون‏ می‌‏­آید، باید قبل‏ از انتخابات‏ به‏ تأیید شورای‏ نگهبان‏ ... ‏ برسد.»  بر اساس این عبارت، شورای نگهبان بر امر بررسی صلاحیت داوطلبان ریاست جمهوری نظارت ندارد، بلکه خود به طور مستقیم به صلاحیت آنان رسیدگی می­‌نماید. در همین راستا، ماده ۵۷ قانون انتخابات ریاست جمهوری اسلامی ایران مصوب ۵/۴/۱۳۸۶ مقرر می­دارد:  «شورای نگهبان ظرف پنج روز از تاریخ وصول مدارک داوطلبان به صلاحیت آنان رسیدگی و نظر خود را صورت­جلسه نموده و یک نسخه از آن را به وزارت کشور ارسال می­دارد.  تبصره- در موارد ضرورت بنا به تشخیص شورای نگهبان مدت مذکور در این ماده حداکثر تا پنج روز دیگر تمدید و به وزارت کشور اعلام می­‌گردد.»  در خصوص بررسی صلاحیت داوطلبان نمایندگی مجلس خبرگان رهبری، قانون و آیین­‌نامه مجلس خبرگان رهبری تعیین تکلیف کرده است. در ماده ۲ اولین آیین­‌نامه مجلس خبرگان رهبری که وفق اصل ۱۰۸ قانون اساسی، توسط فقهای شورای نگهبان (در جلسه مورخه ۱۰/۷/۱۳۵۹) تهیه شده بود، برای داوطلبان مجلس خبرگان رهبری شرایطی ذکر شد. تبصره ۱ این ماده، در مورد مرجع تشخیص صلاحیت داوطلبان بیان داشته بود:  «تشخیص واجد بودن شرایط با گواهی سه نفر از استادان معروف درس خارج حوزه­‌های علمیه می­‌باشد».  در قانون و آیین­‌نامه جدید مجلس خبرگان که به موجب اصل ۱۰۸ قانون اساسی توسط خود آنان تهیه شده است، بررسی صلاحیت داوطلبان مجلس خبرگان به فقهای شورای نگهبان موکول شده است. در اصلاحیه مجلس خبرگان به جای متن فوق آمده است:  «مرجع تشخیص دارا بودن شرایط فوق، فقهای شورای نگهبان قانون اساسی می‌باشند.»نظارت بر همه‌­پرسی  در اصول متعددی از قانون اساسی (اصول ۱، ۶، ۵۹، ۶۴، ۹۹، ۱۱۰، ۱۲۳، و ۱۳۲) واژه همه­‌پرسی یا مراجعه به آرای عمومی دیده می­شود. البته همه­‌پرسی در این اصول از یک سنخ نیستند. در مجموع سه نوع همه‌­پرسی را می­توان نام برد:  الف. همه­‌پرسی تأسیسی؛ این نوع همه­‌پرسی که گاه از آن به «همه‌­پرسی اساسی» تعبیر می­‌شود برای تجدید نظر در قانون اساسی صورت می­گیرد. قانون اساسی جمهوری اسلامی ایران، در اصل ۱۷۷ به این نوع همه‌­پرسی اشاره کرده است. در این اصل آمده است:  «بازنگری‏ در قانون‏ اساسی‏ جمهوری‏ اسلامی‏ ایران‏، در موارد ضروری‏ به‏ ترتیب‏ زیر انجام‏ می‏­‌گیرد. مقام‏ رهبری‏ پس‏ از مشورت‏ با مجمع تشخیص‏ مصلحت‏ نظام‏ طی‏ حکمی‏ خطاب‏ به‏ رییس‏ جمهور موارد اصلاح‏ یا تتمیم‏ قانون‏ اساسی‏ را به‏ شورای‏ بازنگری‏ قانون‏ اساسی‏ با ترکیب‏ زیر پیشنهاد می­نماید: ... مصوبات‏ شورا پس‏ از تأیید و امضای‏ مقام‏ رهبری‏ باید از طریق‏ مراجعه‏ به‏ آراء عمومی‏ به‏ تصویب‏ اکثریت‏ مطلق‏ شرکت‏ کنندگان‏ در همه‌‏­پرسی‏ برسد. رعایت‏ ذیل‏ اصل‏ پنجاه‏ و نهم‏ در مورد همه‌‏­پرسی‏ (بازنگری‏ در قانون‏ اساسی‏) لازم‏ نیست...» ‏  ب. همه‌­پرسی سیاسی؛ وقتی که رییس کشور برای اتخاذ تصمیمات سیاسی فوق العاده با مراجعه به اکثریت آراء مردم اعتماد آن­ها را نسبت به خود جلب می­کند، این عمل را همه­‌پرسی سیاسی می­‌گویند. در مورد این نوع همه­‌پرسی هیچ قرینه روشنی در قانون اساسی دیده نمی‌­شود. ممکن است بند (۳) اصل ۱۱۰ قانون اساسی که صدور فرمان همه­‌پرسی را جز وظایف و اختیارات مقام رهبری ذکر کرده است ناظر به همین نوع از همه­‌پرسی باشد.    ج. همه‌­پرسی تقنینی؛ به طور معمول قانون­گذاری توسط نمایندگان مردم صورت می‌­گیرد. اما گاهی در خصوص مسایل مهم و اساسی، می­توان برای قانون‌گذاری مستقیماً به آرای عمومی مراجعه کرد؛ در این صورت همه‌پرسی تقنینی شکل می­گیرد. اصل ۵۹ قانون اساسی در این رابطه می‌گوید:  «در مسایل‏ بسیار مهم‏ اقتصادی‏، سیاسی‏، اجتماعی‏ و فرهنگی‏ ممکن‏ است‏ اعمال‏ قوه‏ مقننه‏ از راه‏ همه‏­‌پرسی‏ و مراجعه‏ مستقیم‏ به‏ آراء مردم‏ صورت‏ گیرد. درخواست‏ مراجعه‏ به‏ آراء عمومی‏ باید به‏ تصویب‏ دو سوم‏ مجموع‏ نمایندگان‏ مجلس‏ برسد.»  قانون اساسی جمهوری اسلامی ایران، نظارت بر اجرای همه پرسی را بر عهده شورای نگهبان قرار داده است. در اصل ۹۹ آمده است:  «شورای‏ نگهبان‏ نظارت‏ بر انتخابات‏ مجلس‏ خبرگان‏ رهبری‏، ریاست‏ جمهوری‏، مجلس‏ شورای‏ اسلامی‏ و مراجعه‏ به‏ آراء عمومی‏ و همه‏ پرسی‏ را بر عهده‏ دارد».  بدیهی است با اطلاق به کار رفته در این اصل، نظارت شورای نگهبان بر اجرای همه‌­پرسی و مراجعه به آرای عمومی، شامل کلیه اشکال همه‌­پرسی­‌های مذکور می‌­شود.   ۴ ـ سایر وظایف شورای نگهبان  در قسمت قبل سه مورد از مهمترین وظایف شورای نگهبان مورد بررسی قرار گرفت. در این بخش، جهت تکمیل مباحث، اشاره­ای گذرا به سایر وظایف شورای نگهبان خواهیم داشت.  حضور در مراسم تحلیف رییس جمهور  رئیس جمهور منتخب مردم باید در آغاز مسئولیت خود سوگندنامه مخصوصی را قرائت نماید. بر اساس اصل ۱۲۱ قانون اساسی، حضور اعضای شورای نگهبان در مراسم تحلیف رئیس جمهور لازم است. در قسمتی از اصل فوق آمده است:  «رییس‏ جمهور در مجلس‏ شورای‏ اسلامی‏ در جلسه­ای‏ که‏ با حضور رییس‏ قوه‏ قضاییه‏ و اعضای‏ شورای‏ نگهبان‏ تشکیل‏ می­‌شود به‏ ترتیب‏ زیر سوگند یاد می‌کند و سوگندنامه‏ را امضا می­نماید ...»  همان­گونه که پیش­تر گفته شد، حضور الزامی اعضای شورای نگهبان در این مراسم، حضوری صرفاً تشریفاتی است.  حضور در مجلس شورای اسلامی  به طور معمول، مصوبات مجلس شورای اسلامی به شورای نگهبان ارسال می­شود و شورا نیز ظرف ده یا عندالاقتضاء بیست روز آن را مورد بررسی قرار داده و نظر خود را درباره آن اعلام می­نماید. قانون اساسی جمهوری اسلامی ایران، برای موارد فوری، ترتیب دیگری را پیش بینی نموده است و آن این است که اعضای شورای نگهبان باید در این گونه موارد در مجلس حاضر شده و نظر خود را در همان جلسه اعلام نمایند. در اصل ۹۷ آمده است:  «اعضای‏ شورای‏ نگهبان‏ به‏ منظور تسریع در کار می‌‏­توانند هنگام‏ مذاکره‏ درباره‏ لایحه‏ یا طرح‏ قانونی‏ در مجلس‏ حاضر شوند و مذاکرات‏ را استماع‏ کنند. اما وقتی‏ طرح‏ یا لایحه‌‏­ای‏ فوری‏ در دستور کار مجلس‏ قرار گیرد، اعضای‏ شورای‏ نگهبان‏ باید در مجلس‏ حاضر شوند و نظر خود را اظهار نمایند». حضور شورای نگهبان در جلسات غیرعلنی مجلس شورای اسلامی نیز لازم است. بر اساس اصل ۶۹ قانون اساسی، جلسات مجلس شورای اسلامی علنی است و گزارش کامل آن نیز از طریق رادیو و روزنامه رسمی برای اطلاع عموم منتشر می­‌شود، ولی در موارد اضطراری، و در صورتی‏ که‏ امنیت‏ کشور ایجاب‏ کند، به‏ تقاضای‏ رییس‏ جمهور یا یکی‏ از وزرا یا ده‏ نفر از نمایندگان مجلس‏، جلسه‏ غیرعلنی‏ تشکیل‏ می‏­‌شود. حضور شورای نگهبان در جلسات غیر علنی مجلس ضروری است. در قسمتی از اصل ۶۹ قانون اساسی آمده است:  «.. مصوبات‏ جلسه‏ غیر علنی‏ در صورتی‏ معتبر است‏ که‏ با حضور شورای‏ نگهبان‏ به‏ تصویب‏ سه‏ چهارم‏ مجموع‏ نمایندگان‏ برسد. گزارش‏ و مصوبات‏ این‏ جلسات‏ باید پس‏ از بر طرف‏ شدن‏ شرایط اضطراری‏ برای‏ اطلاع‏ عموم‏ منتشر گردد».   حضور در شورای بازنگری قانون اساسی  قانون اساسی در مقایسه با قوانین عادی از ثبات بیشتری برخوردار است. با وجود این، قانون اساسی نیز ممکن است مورد تجدید نظر و بازنگری قرار گیرد؛ همانطور که قانون اساسی مصوب سال ۱۳۵۸، پس از ده سال در سال ۱۳۶۸ مورد بازنگری قرار گرفت. گفتنی است که بازنگری در قانون اساسی تنها در موارد ضروری، مجاز است که در این صورت، مقام‏ رهبری‏ پس‏ از مشورت‏ با مجمع تشخیص‏ مصلحت‏ نظام، ‏ طی‏ حکمی‏ خطاب‏ به‏ رییس‏ جمهور موارد اصلاح‏ یا تتمیم‏ قانون‏ اساسی‏ را به‏ شورای‏ بازنگری‏ قانون‏ اساسی‏ پیشنهاد می‌‏­نماید. قانون اساسی ترکیب اعضای شورای بازنگری را نیز مشخص کرده است. در قسمتی از آخرین اصل قانون اساسی (اصل ۱۷۷) آمده است:  «.. مقام‏ رهبری‏ ... موارد اصلاح‏ یا تتمیم‏ قانون‏ اساسی‏ را به‏ شورای‏ بازنگری‏ قانون‏ اساسی‏ با ترکیب‏ زیر پیشنهاد می‏­نماید:  ۱ ـ اعضای‏ شورای‏ نگهبان‏؛ ۲ ـ رؤسای‏ قوای‏ سه‌گانه‏؛ ۳ ـ اعضای‏ ثابت‏ مجمع تشخیص‏ مصلحت‏ نظام‏؛ ۴ ـ پنج‏ نفر از اعضای‏ مجلس‏ خبرگان‏ رهبری‏؛ ۵ ـ ده‏ نفر به‏ انتخاب‏ مقام‏ رهبری‏؛ ۶ ـ سه‏ نفر از هیئت‏ وزیران‏؛ ۷ ـ سه‏ نفر از قوه‏ قضاییه‏؛ ۸ ـ ده‏ نفر از نمایندگان‏ مجلس‏ شورای‏ اسلامی‏؛ ۹ ـ سه‏ نفر از دانشگاهیان‏...».  چنان­­که ملاحظه می­شود کلیه اعضای شورای نگهبان از اعضای تشکیل­‌دهنده شورای بازنگری قانون اساسی می‌باشند که باید با حضور در جلسات این شورا، نسبت به بررسی موارد ارجاعی جهت اصلاح یا تتمیم قانون اساسی اقدام کنند.  حضور در شورای موقّت رهبری  در نظام جمهوری اسلامی ایران، رهبری و ولایت امر بر عهده فقیه واجد شرایط است. شرایط رهبر و نحوه تعیین وی در قانون اساسی بیان شده است. هر گاه‏ رهبر از انجام‏ وظایف‏ قانونی‏ خود ناتوان‏ شود، یا شرایط قانونی را از دست دهد، یا معلوم‏ شود از ابتدا فاقد بعضی‏ از شرایط بوده‏ است‏، از مقام‏ خود بر کنار می­‌شود. در این گونه موارد و نیز در صورت‏ فوت‏ یا کناره‏­‌گیری‏ رهبر، تا انتخاب رهبر جدید توسط مجلس خبرگان رهبری، شورای رهبری وظایف رهبری را بر عهده خواهد داشت. در شورای رهبری، یکی از فقهای شورای نگهبان حضور خواهد داشت. در صورتی که مقام رهبری بر اثر بیماری‏ یا حادثه دیگری‏ موقتاً از انجام‏ وظایف‏ رهبری‏ ناتوان‏ شود، در این‏ مدت‏ نیز شورای‏ رهبری وظایف‏ او را عهده‏ دار خواهد بود. در قسمتی از اصل ۱۱۱ قانون اساسی آمده است:  «.. تا هنگام‏ معرفی‏ رهبر، شورایی‏ مرکب‏ از رییس‏ جمهور، رییس‏ قوه‏ قضاییه‏ و یکی‏ از فقهای‏ شورای‏ نگهبان‏ به انتخاب‏ مجمع تشخیص‏ مصلحت‏ نظام‏، همه‏ وظایف‏ رهبری‏ را به‏ طور موقت‏ به‏ عهده‏ می‌گیرد ...».  تهیه اولین قانون مجلس خبرگان رهبری  یکی از نهاد‌های مهم در نظام جمهوری اسلامی ایران، مجلس خبرگان رهبری است که وظیفه­‌اش تعیین رهبر و نظارت بر کار‌های وی می‌باشد. این نهاد، قانون و آیین­‌نامه مخصوصی دارد که انجام هرگونه تغییر و اصلاح در آن، در صلاحیت خود آنان است. روشن است که تا پیش از تشکیل اولین مجلس خبرگان، قانون و آیین­‌نامه این نهاد را باید نهاد دیگری تهیه می­‌کرد. قانون اساسی این وظیفه را بر عهده فقهای شورای نگهبان قرار داده است. در اصل ۱۰۸ قانون اساسی آمده است:  «قانون‏ مربوط به‏ تعداد و شرایط خبرگان‏، کیفیت‏ انتخاب‏ آن‌ها و آیین­‌نامه‏ داخلی‏ جلسات‏ آنان‏ برای‏ نخستین‏ دوره‏ باید به‏ وسیله‏ فقهای اولین‏ شورای‏ نگهبان‏ تهیه‏ و با اکثریت‏ آراء آنان‏ تصویب‏ شود و به‏ تصویب‏ نهایی‏ رهبر انقلاب‏ برسد. از آن‏ پس‏ هر گونه‏ تغییر و تجدیدنظر در این‏ قانون‏ و تصویب‏ سایر مقررات‏ مربوط به‏ وظایف‏ خبرگان‏ در صلاحیت‏ خود آنان‏ است‏».  عضویت در مجمع تشخیص مصلحت نظام  در جمهوری اسلامی ایران، برای داوری بین مجلس شورای اسلامی و شورای نگهبان و نیز برای ارائه نظرات مشورتی به مقام رهبری در خصوص تعیین سیاست­های کلّی نظام و حلّ معضلات نظام (بند ۱ و ۸ اصل ۱۱۰)، مرجعی خاص پیش‌بینی شده است که «مجمع تشخیص مصلحت نظام» نام دارد. این نهاد توسط امام خمینی (ره) ایجاد شد و در بازنگری سال ۱۳۶۸، در قانون اساسی نیز ذکر گردید. انتخاب اعضای مجمع تشخیص مصلحت با مقام رهبری است. در اصل ۱۱۲ قانون اساسی آمده است:  «مجمع تشخیص‏ مصلحت‏ نظام‏ برای‏ تشخیص‏ مصلحت‏ در مواردی‏ که‏ مصوبه‏ مجلس‏ شورای‏ اسلامی‏ را شورای‏ نگهبان‏ خلاف‏ موازین‏ شرع‏ و یا قانون‏ اساسی‏ بداند و مجلس‏ با در نظر گرفتن‏ مصلحت‏ نظام، ‏ نظر شورای‏ نگهبان‏ را تأمین‏ نکند و مشاوره‏ در اموری‏ که‏ رهبری‏ به‏ آنان‏ ارجاع‏ می‌دهد و سایر وظایفی‏ که‏ در این‏ قانون‏ ذکر شده‏ است‏ به‏ دستور رهبری‏ تشکیل‏ می‌‏­شود. اعضای ثابت‏ و متغیر این‏ مجمع را مقام‏ رهبری‏ تعیین‏ می‏­‌نماید. مقررات‏ مربوط به‏ مجمع توسط خود اعضا تهیه‏ و تصویب‏ و به‏ تأیید مقام‏ رهبری‏ خواهد رسید.»  از بدو تأسیس مجمع تشخیص مصلحت تاکنون، در میان اعضای مجمع، همواره تعدادی از اعضای شورای نگهبان نیز توسط مقام رهبری معرفی و تعیین شده‌­اند.  هم اینک نیز کلیه فقهای شورای نگهبان؛ از جمله اعضایِ ثابتِ حقوقی این مجمع می­باشند.   تایید توقف انتخابات در زمان جنگ و اشغال نظامی:  طبق اصل ۶۸ قانون اساسی ""در زمان جنگ و اشغال نظامی کشور به پیشنهاد رئیس جمهور و تصویب سه چهارم مجموع نمایندگان و تایید شورای نگهبان، انتخابات نقاط اشغال شده یا تمامی مملکت برای مدت معینی متوقف می‌شود و در صورت عدم تشکیل مجلس جدید، مجلس قدیم همچنان به کار خود ادامه خواهد داد. ""  ۴-۸- اظهار نظر در خصوص مغایرت یا عدم مغایرت اساسنامه‌های سازمان‌ها وشرکت‌های دولتی موضوع اصل ۸۵ قانون اساسی با موازین شرع وقانون اساسی:  چنانچه به موجب اصل ۸۵ قانون اساسی، مجلس شورای اسلامی اجازه تصویب اساسنامه سازمان‌ها، شرکت‌ها و مؤسسات دولتی یا وابسته به دولت را به دولت واگذار نماید اساسنامه‌های مذکور از جنبه عدم مغایرت با اصول و احکام مذهب رسمی کشور و قانون اساسی می‌بایست به ترتیب مذکور در اصل ۹۸ قانون اساسی مورد بررسی توسط شورای نگهبان قرار گیرند که نظر شورای نگهبان در این خصوص قطعی ولازم الاتباع می‌باشد.ساختار شورای نگهبان (اعضای شورای نگهبان)۱ ـ اعضای شورای نگهبان  شورای نگهبان دارای ترکیب دوگانه‌ای است. این نهاد، مجموعاً ۱۲ عضو دارد که برای یک دوره شش ساله انتخاب می­شوند. نیمی از اعضای آن فقیه و نیمی دیگر حقوق­دان هستند. شرایط و نحوه تعیین فقها و حقوقدانان به شرح زیر است.  ۱ ـ ۱ ـ فقهای شورای نگهبان  ۱ ـ ۱ ـ ۱ ـ شرایط فقها  در قسمتی از اصل ۹۱ قانون اساسی آمده است:  «.. شورایی به نام شورای نگهبان با ترکیب زیر تشکیل می­گردد:  شش نفر از فقهای عادل و آگاه به مقتضیات زمان و مسایل روز. انتخاب این عده با مقام رهبری است...»  به موجب این اصل، «فقاهت»، «عدالت» و «آگاهی به مقتضیات زمان و مسایل روز»، شرایط عضویت در شورای نگهبان است.  فقه در لغت به معنای «فهمیدن» است و فقیه اصطلاحاً به کسی گفته می­شود که توانایی استنباط و استخراج احکام شرعی از منابع فقهی (کتاب خدا، سنت، عقل و اجماع) را داشته باشد. با توجه به اسلامی بودن نظام جمهوری اسلامی و ضرورت انطباق کلیه مصوبات با احکام شرعی و نیز مرجعیت فقها در بیان احکام شرعی، شرط فقاهت، منطقی است.  شرط دیگر، «عدالت» است. نوع وظایف شورای نگهبان و اهمیت آن ایجاب می­کند که اعضای این نهاد دارای یک وارستگی اخلاقی و تقوای بالایی باشند. عدالت، مخالف فسق است و عادل به کسی گفته می­شود که از هوای نفس خویش پیروی نمی­کند و در رفتار و گفتار خود مراقبت می­کند تا بر خلاف رضایت خداوند اقدام ننماید. لحاظ نمودن چنین شرطی برای کسانی که قرار است پاسدار دین و نگهبان قانون اساسی باشند، یک ضرورت انکار ناپذیر است.  سومین شرط، «آگاهی به مقتضیات زمان و مسایل روز» است. لازمه مصون ماندن از کج­اندیشی و انحراف در رأی و نظر، آگاه بودن از نیاز‌های زمان و مسایل روز است. در روایات دینی ما تأکید شده است: «کسی که نسبت به زمان خویش، آگاه باشد، مورد هجوم شبهات واقع نمی­شود.» وجود این شرط در فقهای شورای نگهبان باعث می­شود که آن‌ها با آشنایی و تسلّط به شرایط زمان و مکان و نیاز‌ها و اقتضائات جاری جامعة کنونی، نسبت به بررسی مصوبات مجلس شورای اسلامی اقدام کنند.  بدین ترتیب، کسانی که از حیث علمی در درجه فقاهت بوده و از مسایل و نیاز‌های روز آگاهی داشته و از حیث اخلاقی نیز در مرتبه عدالت قرار دارند، وظیفه صیانت و پاسداری از شرع و قانون اساسی را برعهده دارند.  ۲ ـ ۱ ـ ۱ ـ نحوه تعیین، عزل و استعفای فقها  به موجب اصل ۹۱ قانون اساسی، انتخاب فقهای شورای نگهبان با مقام رهبری است. مقام رهبری، از میان فقیهان، کسانی را که واجد شایستگی و شرایط لازم برای عضویت در شورای نگهبان باشند، به این سِمَت منصوب می­کند. علاوه بر اصل ۹۱، بند (۶) اصل ۱۱۰ نیز «نصب، عزل و قبول استعفای فقهای شورای نگهبان» را جزء وظایف و اختیارات رهبری دانسته است. بدین ترتیب، هرگاه یکی از اعضای فقیه شورای نگهبان نتواند وظایف خود را به درستی انجام دهد، مقام رهبری می­تواند وی را بر کنار کند. همچنین اگر عضوی از فقها از سِمَت خود استعفا دهد، پذیرش استعفای وی با مقام رهبری می­باشد.  ۲ ـ ۱ ـ حقوق­دانان شورای نگهبان  ۱ ـ ۲ ـ ۱ ـ شرایط حقوق­دانان  در بخش دیگری از اصل ۹۱، در مورد شرایط عضویت حقوق­دانان در شورای نگهبان چنین آمده است:  «.. شش نفر حقوق­دان در رشته‌­های مختلف حقوقی، از میان حقوق­دانان مسلمانی که به وسیله رئیس قوه قضاییه به مجلس شورای اسلامی معرفی می­شوند و با رأی مجلس انتخاب می­گردند.»  در این عبارت نیز به شرایط نیمی دیگر از اعضای شورای نگهبان و نحوه تعیین آنان اشاره شده است و تأکید دارد که این گروه باید «حقوق­دان» باشند. حقوق در یک معنا دانشی است که قوانین و مقررات موضوعه را تحلیل و بررسی می­کند به کسی که از این دانش برخوردار باشد، حقوق­دان گفته می‌شود.  حقوق­دانان شورای نگهبان باید مسلمان باشند. اسلام، اعتراف به وحدانیت خدا، رسالت حضرت محمد (ص) و معاد بوده و از لوازم آن، پایبندی عملی به احکام اسلام است.  ۲ ـ ۲ ـ ۱ ـ نحوه تعیین، عزل و استعفای حقوق دانان  قانون اساسی در مورد نحوه تعیین حقوق­دانان، مراحل زیر را پیش­بینی کرده است:  الف- معرفی از سوی رئیس قوه قضاییه؛ در مرحله اول، رئیس قوه قضاییه تعدادی از حقوق­دانان واجد شرایط را به مجلس معرفی خواهد کرد و از آنجا که قوه قضاییه بیشترین ارتباط و شناخت را نسبت به جامعه حقوقی کشور دارد، از این­رو، واگذاری این مسئولیت به رئیس دستگاه قضایی، منطقی به نظر می‌رسد.  ب- انتخاب توسط مجلس شورای اسلامی؛ از متن اصل ۹۱ قانون اساسی در این مورد چنین بر می­‌آید که تعداد حقوق­دانانی که رئیس قوه قضاییه به مجلس معرفی می­کند، باید بیش از تعداد افراد مورد نیاز باشند. عبارت «از میان حقوق­دانان» و نیز عبارت «انتخاب می­شوند»، همین مطلب را می­رساند. به عبارت دیگر، اگر تعداد افراد معرفی شده برابر با تعداد افراد مورد نیاز باشند، دیگر عمل مجلس، انتخاب از میان اشخاص معرفی شده نخواهد بود. گفتنی است قانون اساسی در مورد تعداد افراد معرفی شده، عدد خاصی را ذکر نکرده است.  سؤالی که ممکن است به ذهن خطور کند، این است که آیا حقوق­دانان شورای نگهبان نیز قابل عزل هستند؟ در این صورت کدام مرجع حق عزل آنان را دارد؟ سؤال دیگر این‏ است که آیا حقوق­دانان می‏توانند از سِمَت خود استعفا دهند؟ در این صورت پذیرش استعفای آنان با کیست؟  هر چند قانون اساسی در بند (۶) اصل ۱۱۰، مسئله عزل و استعفای فقهای شورای نگهبان را مطرح نموده است، ولی در مورد حقوق­دانان سکوت کرده است. با این وجود، مادة ۷ آیین­‌نامه داخلی شورای نگهبان صرفاً به موضوع استعفای اعضای حقوق­دان شورای نگهبان اشاره و بیان داشته است:  «استعفای اعضای شورا باید کتباً به دبیر شورا اعلام شود. دبیر شورا استعفانامه را در اولین جلسة شورا قرائت می‌کند. چنان ­چه ظرف یک هفته از تاریخ قرائت، استعفا مسترد نشد، استعفانامه عضو فقیه به مقام معظم رهبری و استعفانامه عضو حقوق­دان به رؤسای قوة قضاییه و قوة مقننه اعلام می‌گردد.»  ۳ ـ ۱ ـ مدت عضویت در شورای نگهبان  براساس اصل ۹۲ قانون اساسی، اعضای شورای نگهبان برای مدت شش سال انتخاب می‏شوند؛ در حالی که دوره نمایندگی مجلس شورای اسلامی چهارساله است. این تدبیر موجب شده است که در هر دوره جدید قانون­گذاری مجلس، شورایی با سابقه و با تجربه‏ای کافی در کنار آن، به انجام وظیفه مشغول باشد. علاوه بر آن، با توجه به این‏که بعد از گذران یک دوره دوازده ساله که کشور سه مجلس قانون­گذاری و دو شورای نگهبان را تجربه خواهد کرد و دوران انجام وظیفه هر دو همزمان به پایان خواهد رسید، باز هم تمهیداتی در قانون اساسی اندیشیده شده تا تجربه و سابقه بر نوگرایی ترجیح داده شده است.  نخست آن­که نصف اعضای حقوق­دان و فقیه شورای نگهبان در اولین دوره، پس از سپری شدن سه سال، به قید قرعه تعویض خواهند شد. به این ترتیب، اعضای جدید، از توان و تجربه شش عضو سابق شورا استفاده خواهند کرد. ذیل اصل ۹۲ قانون اساسی در این خصوص مقرر می‏دارد:  «.. ولی در نخستین دوره پس از گذشتن سه سال، نیمی از اعضای هر گروه به قید قرعه تغییر می‏یابند و اعضای تازه‏ای به جای آن‏ها انتخاب می‏شوند».  دوم آن که حضور اعضای سابق در شورای جدید مجاز است.  آیین‌‏نامه داخلی شورای نگهبان برای جلوگیری از فترت در کار شورای نگهبان در ماده ۶ مقرر می‏دارد:  «دبیر شورا ۴۰ روز قبل از پایان مدت عضویت اعضایی که عضویتشان در شرف انقضا است، طی نامه‌ای مراتب را در مورد فقها به مقام معظم رهبری و در مورد حقوق­دانان به رئیس قوة قضاییه اعلام می‌نماید.»ساختار شورای نگهبان (تشکیلات اداری)برای گردش کار اداری، به موجب ماده واحده قانون تأسیس دبیرخانه شورای نگهبان (مصوب ۱۳۶۰/۱۱/۴)، شورای نگهبان اقدام به تشکیل دبیرخانه‌‏ای نموده است. ماده فوق اشعار می‏دارد که شورای نگهبان متناسب با وظایفی که در قانون اساسی به عهده آن گذاشته شده، دارای تشکیلات اداری تخصصی خواهد بود. در مادة ۲۳ آیین­‌نامه داخلی شورای نگهبان آمده است:  «شورای نگهبان دارای یک دبیر و یک قائم‌مقام از اعضای شورای نگهبان و یک سخنگو (از اعضا و یا خارج از اعضای شورای نگهبان) خواهد بود که برای مدت یکسال انتخاب می‌گردند.»ساختار شورای نگهبان (نحوه تشکیل جلسات)طبق ماده ۹ آیین نامه داخلی شورای نگهبان، این نهاد برای بررسی و تأیید مصوبات مجلس و سایر امور ارجاعی از نهاد‌هایی همچون دیوان عدالت اداری، جلسات عادی و فوق­ العاده دارد.  جلسات عادی شورا هفته‌ای دو روز تشکیل می‌شود (ماده ۱۰).  به هنگام رسیدگی به انتخابات و لایحة بودجه و موارد مشابه علاوه بر روزهای معین، تعداد جلسات لازم توسط دبیر با توافق اعضای شورا تعیین می‌شود (ماده ۱۱).  جلسات فوق‌العاده بر حسب ضرورت بنا بر تشخیص و تصمیم دبیر شورا و یا تقاضای سه نفر از اعضاء تشکیل خواهد شد (ماده ۱۲).  جلسات شورای نگهبان با حضور هفت نفر از اعضا رسمیت پیدا می‌کند، ولی اخذ آرا جز در موارد ضروری و یا حصول رأی لازم با حضور حداقل نه نفر خواهد بود (ماده ۱۳).  جلسات فقها با حضور چهار نفر، رسمیت می‌یابد، ولی اخذ رأی جز در موارد ضروری و یا حصول رأی لازم با حضور حداقل پنج نفر خواهد بود (ماده ۱۴).انتهای پیام/"
به گزارش گروه سیاسی خبرگزاری فارس، گروهک منافقین در آستانه تجمع سالیانه خود به منظور پوشش خلاء‌های هویتی و رسانه‌ای، پروژه مرده‌انگاری مریم (رجوی) را کلید زدند.در این پروژه منافقین با ارسال ایمیل به برخی از سایت‌ها، خبر مرگ همسر شرعی مهدی ابریشم‌چی را اعلام کردند تا بتوانند با پخش این خبر و سخنرانی وی در مراسم 27 تیرماه از پروپاگاندای رسانه‌ای برخوردار شوند.طبق اطلاعات واصله در مراسم 27 تیرماه مقرر شده است مریم قجر سخنرانی دیکته شده‌ای را برای روحیه بخشی به عناصر منفعل و بریده فرقه ارائه کند و برای نشان داده نشدن چهره پیر و فرتوت اعضای گروهک کلاه، لباس و ماسک سفید به همراه عینک آفتابی استفاده خواهد شد و شعار اصلی تجمع « ایران-مریم» و «مریم-ایران» خواهد بود.فرقه منافقین سی سال است که با شگردهای مختلف مغزشویی، بدنبال بهره‌برداری برده‌وار از اعضاست.انتهای پیام/
به گزارش خبرنگار تشکل‌های دانشگاهی خبرگزاری فارس، سردار سلیمانی رئیس سازمان بسیج مستضعفین در نشست شورای مرکزی جنبش استادی بسیج ایران (جابا)  که با عنوان معماری جنبش استادی بسیج ایران در دانشگاه تهران برگزار شد، با بیان این که در دوران اخیر سه جهان‌بینی پیش  روی بشریت قرار داشته است، افزود: یک جهان بینی پیش روی بشر مسیری بود که از سوی کمونیسم به انسان وعده داده می‌شد و به فروپاشی انجامید.وی ادامه داد: جهان بینی دیگر آن که لیبرالیسم بود و اکنون می‌بینید که با افول مواجه گردیده و جهان بینی سوم که راهی نو پیش پای بشریت گذاشت جهان بینی الهی است که نوید بخش مردم سالاری دینی است که حاصل نتایج  انقلاب اسلامی ایران است؛ ما باید درگاه و پنجره بسیج مستضعفین را از این نقطه باز کنیم.سردار سلیمانی گفت: مردم‌سالاری دینی که بسیج مظهر تحقق آن در نیروی ملت و رهبری است به معنای حقیقی آن هنوز بالفعل نشده و مختصات آن هم به مردم ما شناسانده نشده تا جایی که حتی برخی از افراد  فکر می‌کنند جمهوری اسلامی هم حکومتی مثل سایر حکومت‌ها است.وی با بیان اینکه جلوی تبلیغِ جمهوری اسلامی قلابی می ایستیم، تصریح کرد: اگر حقیقت جمهوری اسلامی خوب به مردم شناسانده و ظرفیت‌های آن بالفعل شود، وضع و شرایط تغییر خواهد کرد، برای همین همه باید مراقبت کنیم تا به‌ قول رهبر فرزانه انقلاب اسلامی، جمهوری اسلامی کاریکاتوری و قلابی تبلیغ نشود.رئیس سازمان بسیج مستضعفین با بیان آنکه امروز بسیج بدون وابستگی به احزاب اما با تعلق خاطر به تمامی ملت، حزب انقلاب اسلامی است بیان کرد: رهبر انقلاب همواره گفته‌اند بسیج باید بستر و عرصه ظهور استعدادها و ظرفیت‌ها را ایجاد کند و با بخش‌های مختلف کشور ایجاد تعامل نماید. این ادبیات رهبر انقلاب در خصوص حضور بسیج قابل تامل است.سردار سلیمانی تاکید کرد: با این وصف بسیج نیروی ملت است و قابل تقلیل به رفتارهای اداری نیست. ما در چهل ساله دوم انقلاب باید بسیج را یکبار دیگر بشناسیم زیرا تا زمانی که بسیج بازتعریف نشود، نمی‌تواند رسالت خود را به درستی انجام دهد.وی گفت: بسیج مظهر مردم سالاری است لذا با کمک عالمان و باز فهمی جایگاه بسیج نخواهیم گذاشت این مظهر و نماد تحقق مردم سالاری به یک تشکیلات اداری تقلیل یابد چون بسیج یعنی نیروی ملت و یک تشکیلات انقلابی است و  ما فقط  نقش پشتیبانی داریم. پس در حقیقت بسیج یک نظام حاکمیتی نیست بلکه بسیج کاربستی  ویژه  بین  نظام امت و امامت است.رئیس سازمان بسیج مستضعفین عنوان کرد: به همین خاطر بسیج مستضعفین در دوران دفاع مقدس نیز به عنوان یک تشکیلات مردمی حضور یافت و لازم است اکنون هم در شیوه مدیریت امروز بسیج تغییراتی ایجاد شود و مدیریت آن به فرمول‌های دوران دفاع مقدس برگشته و در شیوه برنامه‌ریزی و نظارت و ارزیابی نیز متناسب با جایگاه واقعی بسیج مستضعفین و با رویکردی عالمانه و غیر سلیقه‌ای باشد.سردار سلیمانی با تجلیل از کارویژه‌های جنبش استادی بسیج گفت: این جنبش باید خود، پرچم‌دار تولید علم نافع باشد. اساتید و نخبگان باید راه  برون رفت از مشکلات را بگویند چون اساتید منزلت  و مرجعیت بالایی نزد مردم  دارند، همانطور که در جنگ تحمیلی علیه ایران، توده ملت در قالب  بسیج  پای کار آمد و گفت من صاحبخانه ام و پای متجاوزین به وطن را قطع می‌کنم و با تمام کارشکنی‌های بنی صدر، میدان را خالی نکرد و گفت که جنگ با من است، امروز هم  اساتید برای حل مشکلات کلان کشور که اکنون بیشتر جنگی اقتصادی است باید به مجلس  و دولت طرح و برنامه‌های حل المسایلی ارائه داده و در نقش پشتیبانی علمی در این صحنه وارد شوند چون کشور باید عالمانه اداره شود.گفتنی است در پایان این مراسم نامه ۸۲۳ کانون جنبش استادی ایران در تجلیل از فرماندهی سردار سلیمانی در برگزاری باشکوه رزمایش ملی مواسات و همدلی ضدکرونایی قرائت و هدیه معنوی ( قمقمه  برجای مانده و تفحص شده از شهید گمنام وطن در فکه) با حضور نمایندگان اساتید کشور به ایشان اهداء شد.انتهای پیام/
به گزارش گروه سیاسی خبرگزاری فارس، دبیرخانه نهضت کمک مومنانه به مناسبت آغاز مرحله دوم برگزاری رزمایش کمک مومنانه بیانیه ای منتشر کرد.متن کامل این بیانیه بدین شرح است:در ادامه مرحله اول نهضت کمک مومنانه که رضایت مقام عظمای ولایت را به همراه داشت و موجب همدلی بین نهادها،دستگاه ها و آحاد مردم گردید و با حضور پرشور و گسترده قاطبه مردم انقلابی ،مومن و نیکوکار موج عزت،قدرت و همبستگی را در کمک به نیازمندان و محرومین جامعه ایجاد کرد.براساس تدابیر و رهنمودهای مقام معظم رهبری حضرت آیت الله العظمی امام خامنه ای (مدظله العالی) و با عنایت به وضعیت موجود کشور و بروز ویروس منحوس کرونا که موجب خسارت به بخش هایی از معیشت مردم و اقتصاد مردم گردید و با عنایت به فرامین ولی امر مسلمین جهان مبنی بر استمرار نهضت کمک مومنانه و تعاون و احسان در جامعه (مورخ 99/4/22)،مرحله دوم نهضت سراسری کمک مومنانه مبتنی بر هم افزایی و بهره مندی از ظرفیت های نهادهای انقلابی و حاکمیتی،دستگاه ها و به ویژه مردم عزیز ایران اسلامی و همچنین نقش آفرینی حداکثری رده های بسیج و پایگاه های مقاومت خواهر و برادر گروه های جهادی بسیج و... با با تمرکز بر سه مقطع زمانی از عید قربان تا غدیر، دهه اول محرم و دهه آخر ماه صفر شروع شده است؛فعالیت هیئات مذهبی، موکب ها، آشپزخانه ها، مساجد، صندوق های قرض الحسنه، خادمین الشهدا و... و استفاده از نذورات،قربانی ها،اطعام، اربعین، حجاج و...در جمع آوری کمک های نقدی و غیر نقدی مردم عزیز و تهیه بسته های معیشتی ،لوازم التحریر،کیف و کفش، اجاره بها، اشتغال زا و... در کنار خدمات تخصصی اقشار بسیج انجام خواهد شد.امید است با مشارکت همه نهادها و مردم در این امر خداپسندانه ضمن لبیک به فرمان مقام عظمای ولایت بتوانیم شاهد خلق حماسه ای دیگر توسط مردم عزیز ایران اسلامی باشیم.انتهای پیام/
به گزارش گروه سیاسی خبرگزاری فارس، در ادامه ی بررسی عملکرد دستگاه های اجرایی در خصوص سیاست های کلی اقتصاد مقاومتی، وزیر امور اقتصادی و دارایی میهمان اعضای هیئت عالی نظارت مجمع بود.دراین نشست فرهاد دژپسند گزارشی از سیاست ها ، رویکرد ها و برنامه های وزارت اقتصاد در راستای تحقق اهدافِ سیاست های کلی اقتصاد مقاومتی ارائه کرد.وزیر اقتصاد در تشریح عملکرد این وزارت خانه با بیان اینکه مسوولیت کارگروه های ملی مرتبط با اقتصاد مقاومتی بر عهده ی وزارت امور اقتصادی و دارایی است ، از اصلاح سیاست گذاری های کلان متناسب با الزامات اقتصاد مقاومتی خبر داد.وی همچنین در خصوص وظایف وزارت امور اقتصادی و دارایی در حوزه اقتصاد مقاومتی افزود : در بخش دیگر که اصالتا به این وزارت خانه مربوط می شود برنامه ای کلان مشتمل بر دوازده عنوان پروژه ی اساسی طراحی شده و در حال اجرا است.آقای دژپسند ، طراحی و استقرار خزانه داری الکترونیک، مولدسازی و مدیریت دارایی های دولت ، توسعه ی بازار سرمایه ، طرح جامع مالیاتی و اصلاح نظام گمرکی را از جمله ی این برنامه ها عنوان کرد و گفت : ارزیابی مستمر و رصد دقیقی از اجرای این برنامه ها برمبنای برش سالیانه انجام می گیرد.وی در ادامه به برخی از سوالات اعضای هیات عالی نظارت پاسخ داد.براساس این گزارش ، دبیر مجمع تشخیص مصلحت نظام که ریاست جلسه را برعهده داشت ضمن تاکید بر انجام اصلاحات ساختاری وزارت اقتصاد متناسب با اهداف سیاست های کلی اقتصاد مقاومتی افزود : نکته ی اصلی این است که نتایج اقدامات صورت گرفته با انتظاراتی که از اقتصاد مقاومتی داریم فاصله زیادی دارد که باید با تحلیل درست به دنبال علت یابی این‌ مساله باشیم.رضایی ماهیت ورود هیات عالی نظارت به بررسی عملکرد دستگاه ها را بهبود بخشی و کمک به تحقق بیشتر اهداف سیاست های کلی و رفع اشکالات موجود بیان کرد.ادامه بررسی عملکرد وزارت اقتصاد به جلسه آتی هیات عالی نظارت موکول شد.انتهای پیام/
به گزارش گروه سیاسی خبرگزاری فارس، اسحاق جهانگیری معاون اول رئیس جمهور‌ بعد از ظهر مروز(چهارشنبه) در نشست با مدیران ارشد کمیته امداد امام خمینی(ره) با اشاره به اینکه استقرار عدالت، آرمان مکتب اسلام و شیعیان بوده است و همواره امام خمینی(ره) و رهبر معظم انقلاب بر آن تأکید کرده اند، گفت: کمیته امداد امام خمینی(ره) از یادگارهای مهم و ماندگار بنیانگزار انقلاب اسلامی است که در آغاز راه تشکیل شد و به فضل الهی در سال های گذشته خدمات مهم و ماندگاری بر جا گذاشته است.معاون اول رییس جمهور ضمن تجلیل از زحمات مرحوم عسگراولادی و مرحوم نیّری به عنوان مدیران این نهاد، گفت: این دو چهره که نسبت به آنها همواره ارادت داشتم به معنای واقعی کلمه در خدمت محرومین و مستضعفین بودند، مرحوم عسگراولادی همچنین در حل گره های بزرگ پیش روی جمهوری اسلامی نقش داشتند و ان شاءالله با بزرگان و شهدا محشور شوند.جهانگیری ادامه داد: خدمت به ضعیف ترین و محروم ترین افراد جامعه توفیق بزرگی است که نصیب خانواده کمیته امداد امام خمینی(ره) شده است و هر کس بتواند در این مسیر اقدامی انجام دهد، صاحب توفیق است.معاون اول رییس جمهور با اشاره به تبعات منفی و جدی بیماری کرونا در همه شئونات کشور و قدردانی از همکاری و همراهی مردم و خدمات کادر پزشکی و درمانی گفت: در روزهای اخیر دغدغه ها نسبت به شیوع کرونا در کشور بیشتر شده که امیدواریم با اجرای برنامه های اعلام شده از سوی ستاد ملی مبارزه با کرونا از این مرحله عبور کنیم خوشبختانه در زمینه رعایت پروتکل های بهداشتی نظیر استفاده از ماسک بعد از توصیه مقام معظم رهبری شاهد همراهی گسترده مردم هستیم و بر اساس گزارش های وزارت بهداشت، درمان و آموزش پزشکی در همه جا این موضوع به خوبی رعایت می شود.جهانگیری با بیان اینکه کرونا زندگی، کار و درآمد مردم را تحت تأثیر قرار داده است، ادامه داد: این مسأله زندگی افراد و اقشار ضعیف جامعه را بیش از پیش تحت فشار قرار داده و قطعاً مسئولیت کمیته امداد امام خمینی(ره) که تعداد بیشتری از این افراد را تحت تکفل خود دارد دو چندان شده است.معاون اول رییس جمهور گفت: با وجود کاهش درآمدهای کشور به خاطر اعمال تحریم های ظالمانه و پیامدهای منفی کرونا باید با همت و تلاش مضاعف کاری کنیم که زندگی طبقات ضعیف جامعه آسیب جدی ندیده و از این مرحله به خوبی عبور کنیم.جهانگیری با اشاره به رویکرد عدالت بنیانی در اجرای سیاست های اقتصاد مقاومتی گفت: عدالت باید همه شئون زندگی در حوزه های مختلف را تحت پوشش قرار دهد و همه جانبه باشد، مبارزه با فقر و تبعیض نباید در لابه لای مشکلات فراموش یا گم شود.معاون اول رییس جمهور در بخش دیگری از سخنانش با طرح این سوال که پس از چهل سال از عمر انقلاب اسلامی باید ببینیم در مقابله با فقر چقدر موفق بوده ایم، گفت: جمهوری اسلامی ایران در توسعه عمرانی کشور کارهای بسیاری انجام داده است اما حتماً تعداد افرادی که امروز نیازمند رسیدگی بیشتر هستند افزایش یافته و ما برای اینکه بتوانیم با افتخار اعلام کنیم که فقر ریشه کن شده باید حرکت جدی تری انجام دهیم.جهانگیری در همین ارتباط به موضوع فساد اقتصادی اشاره کرد و گفت: متأسفانه در زمینه فساد اقتصادی نیز شاهد گسترش آن هستیم که باید بررسی کنیم در چهل سال گذشته در چه حوزه ای دچار نقصان بوده ایم که فساد بیشتر شده است، آیا در سیاستگذاری و برنامه ها مشکل داشته ایم یا در نحوه اجرا؟وی افزود: به هر حال برای مبارزه با فساد اقتصادی باید به سمت اصلاح هر آن چیزی که موجب گسترش فساد می شود، حرکت کنیم.معاون اول رییس جمهور با اشاره به بیماری های مزمن اقتصادی نظیر وابستگی بودجه کشور به درآمدهای نفتی و یا اقتصاد دولتی گفت: همزمان جمهوری اسلامی ایران در این چهل سال با انواع تحریم ها مواجه بوده و در مقطع کنونی شدت تحریم ها بیشتر شده است نتیجه این شده که اقتصاد ما رشد مناسب پیدا نکرده و یا توزیع ثروت نامناسب بوده و پیچیدگی و گستردگی فقر نیز بیشتر شده است.جهانگیری با بیان اینکه در دولت تدبیر و امید تلاش این بود که چهره خشن فقر با اجرای برخی سیاستگذاری ها از جامعه زدوده شود، تصریح کرد: تلاش ما این بود تا کسی سر گرسنه بر زمین نگذارد، حتماً کمیته امداد در این بخش می تواند تعیین کننده باشد موضوع اصلی کار این نهاد باید مبارزه با چهره خشن فقر باشد و هر کس که نیازمند است بتواند با مراجعه به این نهاد رسمی تحت پوشش قرار بگیرد.معاون اول رییس جمهور با اشاره به افزایش 15 تا 20 درصدی مستمری افراد تحت پوشش کمیته امداد در دولت در سال های گذشته گفت: هدف این بود که تغییری اساسی در زندگی این اقشار به وجود بیاید و حتی اگر کسی از کف درآمدی این کمیته کمتر درآمد داشت و نمی خواست تحت پوشش این نهاد باشد بتوانیم مابه التفاوت درآمد آن را از منابعی دیگر تأمین کنیم.جهانگیری از مسئولان کمیته امداد امام خمینی(ره) خواست تا روی موضوع مبارزه با فقر تمرکز ویژه ای انجام دهند و با ارائه برنامه لازم به دولت و دولت هایی که بر سر کار می آیند و هدفشان مبارزه با فقراست، راهکارهای کارشناسی ارائه دهند تا ظرف چند سال فقر ریشه کن شود.معاون اول رییس جمهور با بیان اینکه یکی از آسیبهای ناشی از کرونا فشار بر معیشت و زندگی مردم بوده است، گفت: دولت و نهادهای مختلف امکانات خود را به میدان آوردند و با مجوز مقام معظم رهبری برای برداشت یک میلیارد یورو از صندوق توسعه ملی، تلاش کردیم به تمام 24 میلیون خانوار یارانه بگیر، وام قرض الحسنه یک میلیون تومانی پرداخت کنیم و بخش زیادی نیز از این اعتبارات در بخش بهداشت و درمان هزینه شد.جهانگیری با اشاره به اینکه ممکن است تا پایان سال با بیماری کرونا درگیر باشیم و از هم اکنون باید برای مواجهه با تبعات مختلف این بیماری برنامه های روشن و شفاف داشته باشیم، خاطرنشان کرد: کمیته امداد امام خمینی(ره) با اقشار ضعیف جامعه سر و کار دارد و باید هشدارها و زنگ خطرها را برای دولت به صدا در آورد تا برنامه ریزی ها با تمرکز هر چه بیشتر بر کمک به محرومین و طبقات ضعیف جامعه تنظیم شود. البته باید محدودیت های دولت را نیز در نظر گرفت و پیشنهادات را در قالب راهکارهای عملیاتی مطرح کرد.معاون اول رییس جمهور بخش آموزش را از دیگر بخش های تحت تأثیر کرونا دانست و افزود: در رویارویی با این مشکل یا باید بخش آموزش تعطیل می شد و یا باید راهکارهای جایگزینی پیدا می کردیم که خوشبختانه وزارت آموزش و پرورش و وزارت علوم، تحقیقات و فناوری اقدامات خوبی در این زمینه انجام دادند تا جریان آموزش در کشور استمرار پیدا کند.جهانگیری با تأکید بر اینکه جمهوری اسلامی نسبت به عدالت آموزشی اهمیت ویژه ای قائل است و حتی برای برخی روستاهای کشور حتی مدارسی را با یک دانش آموز دایر می کند، تصریح کرد: وقتی بخش آموزش کشور به سمت فضای مجازی سوق پیدا کرد، یکی از دغدغه ها این بود که زیرساخت ها، امکانات و ابزارهای لازم برای دانش آموزان در خانوداه های نیازمند فراهم شود.معاون اول رییس جمهور ادامه داد:‌ کمیته امداد امام خمینی(ره) باید برای رفع نیازهای دانش آموزان نیازمند به امکانات آموزشی برنامه ریزی کند و دولت نیز در این زمینه به کمیته امداد کمک خواهد کرد.جهانگیری افزود: البته باید توجه داشته باشیم که درآمدهای دولت کاهش یافته چرا که ما در جنگ اقتصادی هستیم اما خوشبختانه با همه فشارها اجازه نداده ایم که اقتصاد کشور دچار فروپاشی شود.معاون اول رییس جمهور با تأکید بر اینکه مردم در مواقعی که احساس می کنند به حضور آنها نیاز است حتماً مشارکت خواهند کرد، گفت: مردم در این گونه شرایط دغدغه های دینی و ملی بالایی دارند که نمونه آن در زلزله کرمانشاه، سیل و شرایط کرونا به خوبی مشاهده شد و خیرین اقدامات بزرگی انجام دادند.جهانگیری کمک های مردمی را بزرگترین سرمایه کمیته امداد امام خمینی توصیف کرد و افزود: البته باید گزارش های شفاف و دقیق در خصوص نحوه هزینه کرد کمک های مردمی به جامعه ارائه شود و باید تلاش کنیم از اعتماد مردم که سرمایه ای بزرگ است، پاسداری کنیم.معاون اول رییس جمهور با قدردانی از برنامه های کمیته امداد امام خمینی(ره) در راستای توانمند سازی افراد تحت پوشش، خاطرنشان کرد:‌ بسیار ارزشمند است که کمیته امداد اعلام می کند که چند صد هزار خانوار را با روش های عالمانه به گونه ای آموزش داده که این خانواده ها برای خود منبع درآمد پیدا کرده اند و حتی تعدادی از آنها کارآفرین شده و افرادی را نیز تحت پوشش خود قرار داده اند.جهانگیری با یادآوری سفر خود به استان خراسان رضوی و بازدید از نمایشگاه توانمند سازی افراد تحت پوشش کمیته امداد افزود: در آن نمایشگاه خانمی که از مددجویان کمیته امداد بود موفق شده بود به یک کارآفرین تبدیل شود و محصولات تولیدی خود را در بازارهای بین المللی عرضه کند. این گونه افراد باید الگوی دیگران باشند و به عنوان چهره ملی به جامعه معرفی شوند.معاون اول رییس جمهور از معاون توسعه روستایی و مناطق محروم خواست کمک های این معاونت را در قالب تسهیلات اشتغال روستایی به کمیته امداد امام خمینی(ره) افزایش دهند تا بتوانند گام های موثرتری در زمینه توانمندسازی مددجویان خود بردارند.جهانگیری همچنین با اشاره به طرح ها و برنامه های کمیته امداد نظیر طرح ایران سرزمین مهربانی، طرح های اشتغالزایی و طرح های مرتبط با مسکن که گزارش آن در جلسه ارائه شد، از معاون توسعه روستایی و مناطق محروم خواست جلسه ای را با نمایندگان کمیته امداد امام خمینی(ره)، نهادهای ذیربط نظیر بنیاد مستضعفان، بنیاد مسکن انقلاب اسلامی، ستاد اجرایی فرمان امام(ره) و دستگاه های اجرایی مرتبط نظیر سازمان برنامه و بودجه و وزارت راه و شهرسازی برگزار کند و ضمن بررسی طرح ها و پیشنهادات، جمع بندی آن را به دولت ارائه دهند.معاون اول رییس جمهور در بخش دیگری از سخنان خود از طرح سهام عدالت به عنوان بزرگترین طرح اقتصادی اجتماعی ایران، قبل و پس از انقلاب اسلامی یاد کرد و گفت: در تاریخ ایران تاکنون طرحی به این بزرگی اجرا نشده و کمیته امداد باید تمرکزی جدی بر این طرح معطوف و از این ظرفیت برای توانمندسازی و کمک به مددجویان خود استفاده کند.جهانگیری تصریح کرد: کمیته امداد امام خمینی(ره) باید به مددجویان خود که روش مدیریت مستقیم سهام عدالت را انتخاب کرده اند مشورت دهد تا بی جهت سهام خود را نفروشند و این سرمایه را از دست ندهند.معاون اول رییس جمهور در بخش پایانی سخنان خود از مرتضی بختیاری رییس کمیته امداد امام خمینی(ره) به عنوان مدیری مخلص، دلسوز و پیگیر نام برد و گفت: آقای بختیاری با انگیزه بالا کارها را پیگیری می کند و دولت نیز از برنامه های ایشان حمایت خواهد کرد.جهانگیری همچنین حجت الاسلام والمسلمین کازرونی رییس هیئت امنای کمیته امداد امام خمینی(ره) را از شخصیت های علمی و ارزشمند کشور برشمرد و از اقدامات همه مدیران و دست اندرکاران کمیته امداد قدردانی کرد.در این جلسه مرتضی بختیاری رییس کمیته امداد امام خمینی نیز با بیان اینکه کمیته امداد برای همه مددجویان تحت پوشش برنامه اشتغال و توانمند سازی را در دست اجرا دارد افزود: کمیته امداد برای سالمندان و بیماران صعب العلاج تحت پوشش، حمایت های مادام العمر انجام می دهد.در این جلسه همچنین تعدادی از مدیران کمیته امداد امام خمینی گزارشی ازاقدامات انجام شده و برنامه های در دست اقدم خود برای اشتغالزایی، بهبود معیشت، تأمین مسکن و توانمند سازی مددجویان ارائه کردند.گفتنی است درابتدای این جلسه نیز با حضور معاون اول رییس جمهور از برنامه راهبردی – عملیاتی اشتغال و خودکفایی کمیته امداد امام خمینی(ره) رونمایی شد.انتهای پیام/
به گزارش حوزه دولت خبرگزاری فارس، بابک دین پرست معاون هماهنگی امور اقتصادی و توسعه منطقه ای وزارت کشور در نشست امروز معاونین اقتصادی استانداری های سراسر کشور که با حضور نمایندگان دستگاه قضایی به صورت ویدئوکنفرانس در محل وزارت کشور برگزار شد؛ گفت: در سالی که مزین به جهش تولید است باید بتوانیم با فعال سازی تمام امکانات و ظرفیت هایمان به نجات واحدهای تولیدی در کشور اقدام کنیم.معاون اقتصادی وزیر کشور با اشاره به اینکه هماهنگی های خوبی در حمایت از واحد های تولیدی تعطیل و نیمه فعال در کشور با قوه قضائیه برقرار شده؛ گفت: با توجه به تاکید مشترک رییس جمهور محترم و رییس محترم قوه قضاییه بر حمایت همه جانبه از تولید و احیای و فعال سازی واحدهای تولیدی راکد در سراسر کشور ، همه دست اندرکاران باید از این فرصت نهایت استفاده را برای کمک به این واحدها داشته باشند.معاون وزیر کشور با تاکید بر اینکه رییس جمهور محترم و اعضای دولت با بسیج کردن تمامی امکانات موجود و در اختیار ، در این شرایط بسیار سخت ناشی از تشدید تحریم های ظالمانه و شیوع بیماری کرونا ، به دنبال حمایت و فعال سازی این واحدها در کلیه نقاط کشور هستند ؛ گفت: مشکل تحریم، کرونا و به تبع آن کاهش درآمدهای بخش تولید، بر سختی کار در حمایت از واحدهای تولیدی افزوده اما با این حال تمام تلاش بر این است که به هر نحو ممکن از واحدهای تولیدی که در سطح ملی واستانی فعالیت دارند، حمایت های لازم به عمل آید.دین پرست تصریح کرد: رویکرد وزارت کشور در حمایت از واحدهای تولیدی، یک رویکرد کاملا تخصصی است و وزارت کشور آماده همکاری با دستگاه قضایی و سایر بخش های اجرایی دولت در جهت احیا ‌و فعال سازی دوباره واحدهای مهم تولیدی در کشور است.معاون هماهنگی امور اقتصادی و توسعه منطقه ای وزارت کشور اضافه کرد: باید کاری کنیم که کار واحدهای تولیدی به تعطیلی و ورشکستگی نینجامد.وی در این خصوص یادآور شد: نقش دستگاه قضایی در احیای واحدهای تولیدی بسیار مهم است و تجربه نشان داده که وقتی یک شرکت تولیدی به خاطر بدهی و مسائل ناشی از آن وارد پروسه قضایی می شود؛ امکان احیای دوباره اش بسیار سخت می شود.دین پرست تاکید کرد: باید در این حوزه، تبادلات آماری مان را با قوه قضائیه بیشتر کنیم و دقیقا تعداد واحدهای تولیدی مشکل دار را در کشور شناسایی و نسبت به رفع مشکلات شان اقدام کنیم.وی افزود:هم اکنون حدود ۳۵۹ مورد بنگاههای اقتصادی که به هر دلیل وارد چرخه رسیدگی در مراجع قضایی شده اند داریم که از این تعداد ۱۶۱ بنگاه در حالت فعال و نیمه تعطیل و ۱۹۸ بنگاه نیز در شرایط تعطیل قرار دارند.معاون اقتصادی وزیر کشور با بیان اینکه با توجه با موافقت رییس محترم قوه قضاییه با پیشنهاد وزیر محترم کشور ، در آینده نزدیک کمیته ای ثابت مرکب از نمایندگان وزارت کشور ، وزارت صمت،قوه قضائیه و استانداران ذیربط تشکیل و نسبت به حل مشکلات و راه اندازی دوباره واحدهایی که درگیر روند دادرسی و اقدامات قضایی هستند؛ اقدام خواهد شد.انتهای پیام/
به گزارش خبرنگار پارلمانی خبرگزاری فارس، هادی طحان نظیف در صفحه شخصی خود در توئیتر مطلبی درباره تعیین معیار سنی قابت برای فرسودگی خودروها منتشر کرد.متن این مطلب به شرح زیر است:خودروها از نظر کیفیت با یکدیگر یکسان نیستند و با روش‌های مختلف می‌توان مانع آلایندگی آنها شد و چه بسا خودرویی با سن کمتر از ۲۰ سال هم آلاینده باشد و باید از رده خارج شود. لذا تعیین یک معیار سنی ثابت (۲۰ سال) برای فرسودگی همه خودروها لطمه به محیط زیست و تضییع حقوق مالکین است.شورای نگهبان طی نامه‌ای به رئیس هیات عمومی دیوان عدالت اداری عنوان کرد که  تعیین معیار سنی ثابت برای فرسودگی همه خودروها خلاف شرع شناخته شد.متن نامه شورای نگهبان در این باره به شرح زیر است:بسمه تعالیرئیس محترم هیئت عمومی دیوان عدالت اداریبا سلام و تحیتعطف به نامه شماره ۹۷۰۳۵۰۸ مورخ یکم خرداد ماه ۱۳۹۸ موضوع تصویب نامه شماره ۹۵۲۰۰ ت ۵۵۷۰۷۴ ه- ۱۸ مهرماه ۹۷ موضوع آیین نامه اجرایی ماده ۸ هوای پاک در جلسه مورخ ۸ اردیبهشت ماه ۹۹ فقهای معظم شورای نگهبان در مورد بحث و بررسی مورد بحث و بررسی قرار گرفته و به شرح زیر اعلام نظر می گردد:با توجه به اینکه راه‌های مطمئن دیگری جهت احراز شرایط قانونی لازم برای ادامه فعالیت خودروها از جمله آینده نبودن وجود دارد، اطلاق از رده خارج شدن خودروها صرفا با رسیدن به سن مذکور در مصوبه، از جهت اسراف و تضییع حقوق مالکین، خلاف شرع شناخته شد.انتهای پیام/
عزت الله اکبری تالارپشتی رئیس کمیسیون صنایع و معادن مجلس شورای اسلامی در گفت‌وگو با خبرنگار پارلمانی خبرگزاری فارس از طرح جدید مجلس برای الزام دولت به استفاده حداکثری از ظرفیت دیپلماسی اقتصادی خبر داد و اظهار داشت: مقرر شده است به زودی در مجلس طرحی تحت عنوان الزام دولت به استفاده حداکثری از ظرفیت دیپلماسی اقتصادی تهیه کنیم.وی افزود: طرح مذکور در حقیقت به منظور فعال سازی دیپلماسی اقتصادی کشور تدوین شده است.رئیس کمیسیون صنایع و معادن مجلس شورای اسلامی در ادامه بیان کرد: اخیرا جلسه‌ بسیار خوبی در کمیسیون صنایع و معادن مجلس برگزار شد که آقای ظریف هم در این جلسه حضور داشت و احساس کردیم که آنها هم موانعی در این زمینه دارند.وی تصریح کرد: درست است که وزارت خارجه مسئول کل سیاست خارجی کشور است اما بسیاری از دستگاه‌های دیگر نیز باید همکاری کنند و یک سری موانع قانونی دارند که ما برای مطلع شدن از همین موانع، جلسه را برگزار کردیم.تالار پشتی ادامه داد: خروجی جلسه مذکور این بود که کمیته مشترکی تشکیل دهیم و بر این اساس این کمیته از معاونت اقتصادی وزیر امور خارجه و چند نفر از همکاران ما در کمیسیون صنایع و معادن تشکیل شود.وی بر همین اساس اضافه کرد: همچنین مقرر شد این ها به صورت فشرده صحبت‌هایی داشته باشند و موانع و راه حل ها را احصا و مشخص کرده و گزارش را به کمیسیون ارائه کنند.امروز هم اسامی آنها را به وزارت خارجه ابلاغ می‌کنیم تا بر این اساس بحث و تبادل نظر کنند و سعی می‌کنیم تا حداکثر دو هفته آینده این موضوع را جمع کنیم.این نماینده مجلس در ادامه عنوان کرد: البته آقای دژپسند وزیر اقتصاد و دارایی میهمان کمیسیون ما بود که در آن جلسه، کمیته کاری تشکیل دادیم و قرار است این کمیته به طور مشترک برگزار می شود چرا که ما به زودی طرح دیگری را را مطرح خواهیم کرد و آن طرح الزام دولت به استقرار نظامات جامعه است.وی در توضیح طرح الزام دولت به استقرار نظامات جامعه گفت: به طور مثال، نظامات جامعه تولید و توزیع و تامین مالی و خدمات گمرکی تعریف نظام جامع بیمه و تامین اجتماعی و نظام جامع مشاوره های سرمایه گذاری در این طرح در نظر گرفته خواهد شد.رئیس کمیسیون صنایع و معادن مجلس شورای اسلامی در خاتمه عنوان کرد که همچنین کمیته دیگری ایجاد کردیم که وزیر اقتصاد، معاونان اقتصادی خود را مامور به پیگیری کند و همچنین ما چهار نفر از همکاران را مامور کردیم و امروز اینها معرفی می شوند تا بر این اساس امور مربوطه را پیگیری کنند.انتهای پیام/
به گزارش گروه سیاسی خبرگزاری فارس، حجت الاسلام حسن روحانی عصر چهارشنبه در جلسه کمیته‌های تخصصی ستاد ملی مبارزه با کرونا، با بیان اینکه اجرا و عمل به مصوبات ستاد ملی مقابله با کرونا بسیار مهم و تعیین کننده است و مجریان و مسئولین اعمال این مصوبات باید با جدیت این موضوع را دنبال کنند، گفت: اجرای کامل دستورالعمل ها در همه ادارات و دستگاه‌ها از سوی کارکنان و مراجعین از اهمیت ویژه ای برخوردار و در مقابله با شیوع بیماری و فرهنگ سازی در این راستا تاثیرگذار است.رئیس جمهور با اشاره به ضرورت تلاش در راستای تسریع در تکمیل و توسعه خدمات دولت الکترونیک، این اقدام را در جلوگیری از شیوع بیماری و سرعت بخشیدن به عقب ماندگی ها در ارائه خدمات الکترونیک در نظام اداری کشور موثر دانست و افزود: تمامی دستگاه ها و مراکز خدمات دولتی باید درباره خدماتی که امکان ارائه آنها از طریق الکترونیکی وجود دارد به خوبی برای مردم اطلاع رسانی کنند تا مردم بدانند برای دریافت چه خدماتی می توانند از دولت الکترونیک ، فضای مجازی، تلفن یا پست استفاده کنند.روحانی خاطرنشان کرد: اجبار مردم به مراجعه حضوری برای دریافت خدماتی که می‌تواند به شکل غیرحضوری ارائه شود، از سوی تمامی دستگاه‌ها تخلف بوده و باید با متخلفان برخورد شود.رئیس جمهور با اشاره به لزوم رعایت دستورالعمل‌های بهداشتی، فاصله‌گذاری و استفاده از ماسک در حمل و نقل عمومی اعم از مترو و اتوبوس و پایانه‌های مسافربری و عدم ارائه خدمات به افرادی که رعایت نمی کنند، گفت: اگر دستورالعمل‌ها با جدیت و به طور کامل رعایت شود، در صورت تغییر رفتار ویروس هم می‌توانیم با شیوع و گسترش بیماری به طور جدی مقابله کنیم.روحانی ادامه داد: مردم عزیز باید توجه داشته باشند خودداری از برگزاری تجمعات و محافل خانوادگی، اصلی مهم و ضروری برای مقابله با بیماری کرونا است.رئیس جمهور گفت: به رغم برخی خبرها از پیشرفت های نسبی در ساخت داروهای موثر برای مقابله با کرونا چه در داخل و چه خارج و فعالیت هایی که برای ساخت واکسن در جهان و از جمله ایران با کمک متخصصان داخلی در حال انجام است، اما فعلا تا زمان نامعلومی کرونا به عنوان عنصری ثابت در زندگی مردم ماندگار است.روحانی با بیان اینکه این تحمیل زیست کرونایی، رعایت و مراقبت های بهداشتی خاصی را در روند زندگی ما ضروری می سازد، اظهارداشت: برای ایجاد این سبک زندگی، بیش از اجبار، نظارت و ایجاد محدودیت،  نیازمند آموزش، آگاهی بخشی و اقناع افکار عمومی هستیم.رئیس جمهور با اشاره به اینکه برای گسترش این نوع سبک زندگی، ضروری است که اقناع جایگزین اجبار شود، گفت که ضروری است دامنه فعالیت و وظیفه کمیته تبلیغات ستاد ملی مبارزه با کرونا، از حوزه اطلاع رسانی که تاکنون بسیار موثر نیز عمل شده، به حوزه آموزش و اقناع گسترش یابد.روحانی افزود: کمیته تبلیغات باید با به میدان آوردن تمام ظرفیت های تبلیغی، رسانه ای و اقناعی کشور اعم از رسانه ملی، فضای مجازی، رسانه های رسمی و اصلی و آگاهی بخشی از طریق نخبگان و گروه های مرجع و بهره گیری از توان اقناعی تریبون مذهبی و رسمی کشور، وعاظ، روحانیون، پزشکان و همه متخصصان امر، در این مسیر گام بردارد.رئیس جمهور اظهارداشت: گروه ها و سازمان های مردم نهاد نیز با طراحی و اجرای پویش های اجتماعی، سهم غیرقابل انکاری در ایجاد این فضای اقناعی در کشور خواهند داشت.روحانی با بیان اینکه کمیته بهداشت و درمان با مشورت و رایزنی کمیته اجتماعی – امنیتی ستاد ملی مقابله با کرونا با توجه به دستورالعملهای صادر شده، نحوه نظارت و چگونگی ضمانت‌های اجرایی دستور العمل ها را تدوین وطراحی کرده است، افزود: بیش از اجرای نظارت های رسمی، مراقبت های مردم در رعایت دستورالعمل ها حائز اهمیت است که می توان با بهره گیری از فرهنگ غنی کشور، این فرهنگ سازی را در جامعه به خوبی انجام دهیم.انتهای پیام/
به گزارش خبرگزاری فارس، بیست‌ و یکمین کارگروه مقابله با پیامدهای اقتصادی ناشی از کرونا به ریاست محمد نهاوندیان معاون اقتصادی رئیس‌جمهور و با حضور نمایندگان وزارتخانه های تعاون، کار و رفاه اجتماعی و بهداشت، درمان و آموزش پزشکی و همچنین بانک مرکزی و سازمان برنامه و بودجه برگزار شد.ارائه گزارش نحوه و روند اجرایی پرداخت تسهیلات حمایتی کرونا و تاکید بر ضرورت بهره گیری از پتانسیل های بانکداری الکترونیکی دستور کار این کارگروه بود.انتهای پیام/
به گزارش حوزه پارلمانی خبرگزاری فارس، حجت‌الاسلام حسن روحانی رئیس جمهور در پیامی با تسلیت درگذشت مرحوم ابوالقاسم سرحدی‌زاده دبیرکل حزب اسلامی کار تاکید کرد که  این مبارز پیشکسوت و خادم متعهد با حضور مؤثر در عرصه‌های مهم سیاسی و اجتماعی، در ایفای حقوق جامعه کارگری و رفع محرومیت از طبقات آسیب‌پذیر جامعه، خدمات ارزنده‌ای از خود برجا گذاشت.متن پیام تسلیت رئیس جمهور به این شرح است:انالله و انا الیه راجعوندرگذشت دبیرکل حزب اسلامی کار مرحوم ابوالقاسم سرحدی‌زاده، موجب تألم و تأثر خاطر گردید.این مبارز پیشکسوت و خادم متعهد با تلاش مستمر در حزب ملل اسلامی، سختی‌های دفاع از آرمان‌های اسلامی را در دوران ستم‌شاهی تجربه و تحمل کرد و پس از پیروزی انقلاب اسلامی نیز با حضور مؤثر در عرصه‌های مهم سیاسی و اجتماعی همچون در سمت وزیر کار و امور اجتماعی و نمایندگی مجلس شورای اسلامی، در ایفای حقوق جامعه کارگری و رفع محرومیت از طبقات آسیب‌پذیر جامعه، خدمات ارزنده‌ای از خود برجا گذاشت.اینجانب ضایعه وارده را به خانواده محترم و تمامی دوستداران آن مرحوم تسلیت می‌گویم و از درگاه خداوند متعال برای ایشان رحمت واسعه الهی و برای عموم بازماندگان اجر و سلامتی، مسألت دارم.حسن روحانیرئیس جمهوری اسلامی ایرانانتهای پیام/
به گزارش خبرگزاری فارس به نقل از پایگاه اطلاع رسانی ریاست جمهوری، جلسه نظام بازنشستگی نیرو‌های مسلح ظهر امروز (چهارشنبه) به ریاست معاون اول رییس جمهور برگزار شد.جهانگیری در این جلسه با تأکید بر لزوم توانمند شدن صندوق های بازنشستگی گفت: در حال حاضر حقوق بازنشستگان کشوری و بخش زیادی از حقوق بازنشستگان نیروهای مسلح توسط دولت پرداخت می شود که باید به راهکاری دست پیدا کنیم تا با توانمندی سازی صندوق های بازنشستگی، بار هزینه ای حقوق اعضای این صندوق ها از دوش دولت برداشته شود.معاون اول رییس جمهور با اشاره به گزارش معاون طرح و برنامه ستاد کل نیروهای مسلح در جلسه در خصوص طرح پیشنهادی ستاد کل با عنوان «طرح کرامت»، تصریح کرد:‌ این طرح پیشنهادی که به استحضار مقام معظم رهبری نیز رسیده است می تواند زمینه خودکفا شدن صندوق بازنشستگی نیروهای مسلح را فراهم کند.وی همچنین با اشاره به تدوین لایحه نظام جامع بازنشستگی توسط دولت، خاطرنشان کرد: در این لایحه ابعاد و جوانب مختلف مربوط به ساماندهی صندوق های بازنشستگی مورد بررسی قرار گرفته که بررسی ها و پیشنهادات مندرج در این لایحه می تواند در طرح کرامت مورد استفاده قرار گیرد.جهانگیری افزود: لازم است کمیته ای با محوریت سازمان امور اداری و استخدامی کشور و با عضویت نمایندگان سازمان برنامه و بودجه، وزارت دفاع و پشتیبانی نیروهای مسلح، وزارت تعاون، کار و رفاه اجتماعی و ستاد کل نیروهای مسلح تشکیل و ظرف مدت سه ماه طرح پیشنهادی کرامت را مورد بررسی و نتیجه را برای تصویب به دولت ارائه دهند.در این جلسه وزیر دفاع و پشتیبانی نیروهای مسلح نیز گزارشی از سابقه فعالیت صندوق بازنشستگی نیروهای مسلح ارائه کرد و گفت: در طرح کرامت بر اساس پیشنهادی که ستاد کل نیروهای مسلح ارائه داده، صندوق بازنشستگی نیروهای مسلح طی دوره ای مشخص به خودکفایی در هزینه ها خواهد رسید.در این نشست که وزیر تعاون کار و رفاه اجتماعی، رییس سازمان برنامه و بودجه و رییس سازمان امور اداری و استخدامی نیز حضور داشتند، سردار سلیمانی معاون طرح و برنامه ستاد کل نیروهای مسلح گزارشی از طرح کرامت و پیشنهادات ارائه شده در این طرح برای خودکفا شدن صندوق بازنشستگی نیروهای مسلح ارائه کرد و پس از بحث و تبادل نظر مقرر شد، کمیته ای با محوریت سازمان امور اداری و استخدامی و با عضویت نمایندگان سازمان برنامه و بودجه، وزارت دفاع و پشتیبانی نیروهای مسلح، وزارت تعاون کار و رفاه اجتماعی و ستاد کل نیروهای مسلح تشکیل و ظرف مدت سه ماه طرح پیشنهادی کرامت را مورد بررسی و نتیجه را برای تصویب به هیئت دولت ارائه دهند.انتهای پیام/
به گزارش خبرگزاری فارس به نقل از روابط عمومی ارتش، امیر دریادار حسین خانزادی فرمانده نیروی دریایی ارتش با حضور در استان های سیستان و بلوچستان و خراسان جنوبی با خانواده‌های شهیدان ناواستوار یکم «محمد صیادی»، مهناوی یکم «آرمان سرحدی» و ناواستوار دوم  «محمد اردنی» از شهدای حادثه شناور کنارک دیدار و گفتگو کرد.فرمانده نیروی دریایی ارتش با اشاره به اینکه نیروی های نظامی ایران برای حفظ خاک میهن کشورشان از هیچ قدرتی هراس ندارند و تا آخرین قطره خون در برابر هر نوع تهدیدی ایستادگی می‌کنند، گفت: شهادت در راه آرمان های انقلاب اسلامی یک ارزش است و مجاهدت همرزمانمان  در این مسیر که در آن ایستاده‌اند و دفاع می‌کنند از ارزش های ایران اسلامی است که موجب خنثی شدن توطئه‌های دشمن می‌شود.امیر خانزادی با تاکید براینکه سراسر تاریخ ایران اسلامی مملو از روزهایی است که مردان و زنان بزرگ با روحیه سلحشوری و شهادت طلبی در برابر هر نوع زورگویی ایستاده‌اند، خاطر نشان کرد: به واسطه دین مبین اسلام، یک همسبتگی و اتحاد بزرگ در بین مردم شریف ایران اسلامی برقرار است که فارغ از هر قوم، قبیله و زبان، هنگامی که موضوع امنیت پای کار می‌آید تمام هستی خود را به میان می‌آورند.فرمانده نیروی دریایی ارتش خطاب به خانواده‌های شهدا گفت: وجود فرزندان شما در نیروی دریایی ارتش برای ما افتخار بزرگی بود که امنیت را در دریاهای تحت حاکمیت جمهوری اسلامی برقرار کنیم تا بتوانیم راه این عزیزان را با افتخار ادامه دهیم زیرا اعتقاد داریم که «شهادن هنر مردان خداست».دریادار خانزادی تصریح کرد: ما از خانواده‌های معظم  شهدا در این حادثه درس های زیادی آموختیم که  مهم ترین آن عمل کردن شما عزیزان به آیات قرآن کریم بود که در این کتاب آسمانی باز شدن درب های رحمت الهی را صبور بودن در برابر اتفاقات بیان کرده است و شما عزیزان نمونه بازر آن هستید.انتهای پیام/
به گزارش خبرگزاری فارس به نقل از روابط عمومی ارتش، امیر سرتیپ کیومرث حیدری، فرمانده نیروی زمینی ارتش در جمع اساتید و دانشجویان دانشگاه فرماندهی و ستاد ارتش با اشاره به نقش این دانشگاه در تربیت دانشجویان و فرماندهان ارتش گفت: دانشجویان بعد از فارغ التحصیلی در مسولیت های مهم و پست های فرماندهی و مدیریتی ارتش مشغول به انجام وظیفه خواهند شد و هر یک از دانشجویان بایستی با سایر نیروها هم افزایی و هم گرایی مناسب در مسیر تحقق اهداف ارتش جمهوری اسلامی ایران داشته باشند.وی با اشاره به طرح های انجام شده در راستای منویات مقام معظم رهبری مبنی بر افزایش و ارتقای توان و تحرک یگان ها بنا بر نیازهای روز عملیاتی و جنگ های آینده گفت: نیروی زمینی محوری و قهرمان ارتش جمهوری اسلامی ایران با تحول در ساختار و سازمان خود توانسته است پاسخ گوی نیازهای عملیاتی روز بوده تا از هر نظر آمادگی مواجهه با تهدیدات آینده را داشته باشد.فرمانده نیروی زمینی ارتش افزود: تمام تحولات انجام شده در راستای افزایش تحرک، چابکی و توان رزم نیروها با تکیه بر متخصصان و صنایع داخلی صورت پذیرفته است و با تلاش مجدانه و اعتقاد به اصل خودکفایی توانسته ایم به فن آوری در تولید تجهیزات دست پیدا کنیم.امیر حیدری با بیان اینکه جنگ های آینده مبتنی بر تاثیر است نه تخریب گفت: امروز بحمدالله در مسیر حرکت به سمت تجهیز خود به سلاح های هوشمند، نقطه زن، دیجیتال و الکترونیک گام‌های بلندی برداشته‌ایم و به موفقیت‌های خوبی رسیده ایم.وی خاطرنشان کرد: ما در مجموع در کنار تغییر در ساختار و تجهیزات به موضوع روحیه و رفاه کارکنان علی الخصوص در موضوع خانه های سازمانی، ازدواج کارکنان و فرزندان ایشان، بیماران صعبب العلاج و ... توجه ویژه داشته ایم و سعی کرده‌ایم که در کنار به روز رسانی تجهیزات و ساختار، به شکل متوازن به این مهم نیز بپردازیم.امیر سرتیپ حسین ولیوند زمانی، فرمانده دانشگاه فرماندهی و ستاد ارتش نیز در سخنانی با تأکید بر اهمیت تربیت دانشجویان در این دانشگاه گفت: ما در این دانشگاه یک هدف مقدس و مشترک داریم و آن تربیت و رشد دانشجویان برای این امر مهم است که بتوانند برای نیل به اهداف ارتش جمهوری اسلامی ایران مفید و مثمر ثمر باشند.وی افزود: ما در مجموعه دافوس سعی کرده‌ایم که نگاه جزئی به موضوعات نداشته باشیم بلکه با یک نگاه کلی و بر مبنای نیازهای نیروها و ستاد ارتش، دانشجویان را تربیت کنیم به گونه ای که بتوانند با هم افزایی و هم گرایی، یاور فرماندهان نیروها بوده و در حقیقت برای کل ارتش مفید باشند.انتهای پیام/
"به گزارش خبرگزاری فارس، پیرو درج خبری با عنوان"" توقف اجرای حکم اعدام و اعاده دادرسی""، مرکز رسانه قوه قضائیه ضمن اصلاح خبر توضیح داد که اعاده دادرسی منوط به درخواست وکیل است.در خبر فارس آمده بود: پیگیری‌های خبرنگار ما نشان می‌دهد که به دستور «آیت‌الله رئیسی» مستند به ماده ۴۷۷ برای سه مجرم اعدامی (معروف به مجرمان آبان‌ماه) اعاده دادرسی صادر شده است.براین اساس اطلاعیه مرکز رسانه قوه قضائیه بدین شرح است:در پی انتشار خبری در یکی از خبرگزاری‌ها مبنی بر صدور دستور اعاده دادرسی سه متهم اعدامی حوادث آبان ماه، مرکز رسانه قوه قضائیه اعلام کرد همچنانکه روز گذشته سخنگوی قوه قضائیه در نشست خبری اعلام کرد «ممکن است در فرایند قانونی اجرای احکام، دادرسی‌های فوق‌العاده مانند اعمال ۴۷۷ قانون آیین دادرسی کیفری چه در این پرونده و چه در سایر پرونده‌ها نتیجه پرونده را توأم با تغییر کند». بنابراین در این پرونده نیز در صورت وصول درخواست، قوه قضائیه طبق روال قانونی به آن رسیدگی خواهد کرد اما تا کنون درخواستی از جانب وکلای متهمین واصل نشده است.انتهای پیام/"
علی خضریان سخنگوی مجمع نمایندگان استان تهران در گفت‌وگو با خبرنگار پارلمانی خبرگزاری فارس، از انتخاب ناظرین مجمع نمایندگان استان تهران و کمیته‌های استانی در نشست امروز (چهارشنبه، ۲۵ تیرماه) این مجمع خبر داد و گفت: این نشست به ریاست حجت‌الاسلام والمسلمین سیدرضا تقوی در محل کمیسیون تلفیق با حضور اعضای مجمع برگزار شد.سخنگوی مجمع نمایندگان استان تهران، افزود: در این نشست ناظران مجلس از بین نمایندگان استان تهران در شورای برنامه‌ریزی و توسعه، هیات حل اختلاف و رسیدگی به شکایات، شورای معادن، شورای فرهنگ عمومی، کمیته هماهنگی اشتغال و شورای نظارت بر مدارس و مراکز آموزشی و پرورشی غیردولتی استان انتخاب شدند.وی ادامه داد: غلامحسین رضوانی و اقبال شاکری به عنوان ناظران مجلس در شورای برنامه ریزی و توسعه استان تهران، مهدی شریفیان و حسن نوروزی به عنوان ناظران مجلس در هیات حل اختلاف و رسیدگی به شکایات استان تهران، فرهاد بشیری و مجتبی توانگر به عنوان ناظران مجلس در شورای معادن استان تهران، زهره سادات لاجوردی به عنوان ناظر مجلس در شورای فرهنگ عمومی، روح الله ایزدخواه به عنوان نماینده ناظر در مجلس در کمیته هماهنگی اشتغال استان و سیدعلی یزدی خواه به عنوان نماینده ناظر در شورای نظارت بر مدارس و مراکز آموزشی و پرورشی غیردولتی و آموزشگاه های علمی آزاد شهر تهران و استان تهران انتخاب شدند.نماینده مردم تهران، ری، شمیرانات، اسلامشهر و پردیس در مجلس یازدهم، افزود: همچنین در این نشست تعدادی از اعضای مجمع گزارشی از دیدارهای مردمی و بازدید از مناطق و محله‌های استان و پیگیری‌های انجام شده را ارائه کردند.انتهای پیام/
به گزارش حوزه احزاب خبرگزاری فارس، در پی درگذشت ابوالقاسم سرحدی‌زاده وزیر اسبق کار، پیام تسلیتی از سوی حزب مردم‌سالاری صادر شد.در این پیام از آن زنده‌یاد به‌عنوان یکی از مبارزان دوران ستم‌شاهی و حامی جدی کارگران و نمونه‌ای از فعالان تحزب در کشور یاد شده است.در بخشی از این پیام آمده است:خبر آسمانی شدن مهندس ابوالقاسم سرحدی‌زاده موجب تأثر و تألم فراوان شد. ایشان از مبارزان دوران ستم ‌شاهی بود که بارها طعم تلخ زندان را در آن سال‌های غربت و دلتنگی چشیده بود.این پیام می‌افزاید: ایشان علاوه بر وزارت و نمایندگی مجلس با دبیرکلی حزب اسلامی کار و عضویت در شورای مرکزی خانه کارگر فعالیت‌های منسجم سیاسی و تشکیلاتی را تقویت کرد و از فعالان تحزب در کشور بود؛ حزب مردم‌سالاری علاوه بر عرض تسلیت به پیشگاه مردم سرافراز ایران و به ویژه همسر و فرزندان و دیگر اعضای خانواده ایشان، به تمامی اعضای حزب اسلامی کار و خانه کارگر و دبیران کل احزاب و نمایندگان ادوار مجلس و مدیران خدوم کشور نیز تسلیت گفته و از خداوند سبحان، رحمت بیکران الهی را برای آن فقید سعید مسألت دارد.انتهای پیام/
به گزارش گروه سیاسی خبرگزاری فارس به دنبال فعالیت یک گروه تروریست جدایی طلب ایرانی در استرالیا و سکوت چند ساله دولت این کشور در قبال تحرکات این گروهک، خانواده شهدای ترور کشور، با ارسال نامه ای به سفیر استرالیا در تهران، مراتب اعتراض خود را نسبت به بی توجهی چند ساله نسبت به این موضوع اعلام و از آمادگی خود برای ارائه اسناد لازم در این خصوص خبر داد. متن این نامه به شرح ذیل است:عالیجناب خانم لیندال ساکسسفیر محترم استرالیا در جمهوری اسلامی ایرانبا سلامدر ابتدا، به نمایندگی از خانواده هزاران قربانی تروریسم در ایران، انتخاب شما را به عنوان سفیر جدید استرالیا در ایران تبریک می گوییم و امیدواریم با حضور جنابعالی، شاهد تقویت بیش از پیش روابط میان دو فرهنگ و ملت باشیم.تمایل نداشتیم تا در ابتدای مأموریت جنابعالی در تهران، کام شما را تلخ کنیم. اما اجازه  بدهید به نمایندگی از خانواده های ۱۷۰۰۰ قربانی گروه های تروریستی در ایران، مراتب اعتراض شدید خود را به دولت استرالیا برای پناه دادن به یک گروه تروریستی و خشونت طلب در خاک خود اعلام کنیم و آن را مصداق بارز دخالت در امور داخلی کشورمان و حمایت از یک گروه تروریست بدانیم.«حرکة رواد النهضة لتحریر الأحواز» در سال ۲۰۱۳ در استرالیا تأسیس شد و مقر آن براساس آنچه که در سایت این گروه منتشر شده در کانبرا قرار دارد. این گروه تروریستی یک جناح نظامی به نام «کتائب الساری» دارد و در فوریه ۲۰۲۰، یک گردان مسلح به نام «حماة الخلیج» (محافظان خلیج فارس) از پیوستن خود به شاخه نظامی این گروه خبر دادند که در سایت اینترنتی رواد النهضه نیز منتشر شد.علاوه بر اینها اظهارات میثاق عبدالله رئیس دفتر سیاسی این گروه مبنی بر هدف قرار دادن اهداف ایرانی، یک تهدید مستقیم مبنی بر انجام عملیات های تروریستی علیه کشورمان و شهروندانمان از سوی یک گروه ساکن در استرالیا می باشد.پیج توییتر رهبران این گروه نیز حاوی پیام های تهدید آمیز برای ارتکاب اقدامات مسلحانه علیه کشورمان می باشد.جنابعالی در ابتدای مأموریت خود در دیدار با مدیر کل امور بین الملل مجلس شورای اسلامی بر عدم دخالت استرالیا در امور داخلی کشورها تأکید کردید. اما متأسفانه شاهد هستیم که حضور هفت ساله یک گروه خشونت طلب و تروریست ضد ایرانی در خاک استرالیا نادیده گرفته شده است.بنیاد هابیلیان به نمایندگی از خانواده ۱۷۰۰۰ قربانی اقدامات خشونت آمیز گروه های تروریستی، بار دیگر مراتب اعتراض شدید خود را بابت استقبال مقامات دولت استرالیا از یک گروه تروریست ایرانی اعلام می کند و آمادگی دارد تا اسناد خود را پیرامون این گروه تروریستی به دولت استرالیا تقدیم کند و انتظار دارد، شاهد اقدامات مناسب و مقتضی در این خصوص باشد. همچنان که معتقد هستیم تروریسم پدیده ای منحوسی است که در صورت همکاری ملت ها با یکدیگر، علاوه بر ریشه کنی باعث تقویت روابط میان فرهنگ ها خواهد شد.انتهای پیام/
به گزازرش خبرگزاری فارس، علی لاریجانی مشاور مقام معظم رهبری با صدور پیامی در گذشت مرحوم ابوالقاسم سرحدی زاده، وزیر پیشین کار و امور اجتماعی و نماینده ادوار مجلس شورای اسلامی را تسلیت گفت.متن این پیام به این شرح است:بسم الله الرحمن‌الرحیم‌انالله و انا الیه راجعوندرگذشت مرحوم جناب آقای ابوالقاسم سرحدی زاده،  نماینده ادوار سوم، پنجم و ششم مجلس شورای اسلامی و وزیر پیشین کار و امور اجتماعی موجب تالم و تاثر گردید.ایشان از مبارزان دوران ستمشاهی و از خدمتگزاران به کشور در عرصه های اجتماعی  بودند.اینجانب ضمن عرض تسلیت به دوستان ، خانواده معزز و بازماندگان آن مرحوم ، برای ایشان از درگاه خداوند متعال رحمت و مغفرت و برای بازماندگان صبر و اجر مسالت می کنم.علی لاریجانیمشاور مقام معظم رهبریانتهای پیام/
ابوالفضل عمویی سخنگوی کمیسیون امنیت ملی و سیاست خارجی مجلس شورای اسلامی در گفت‌وگو با خبرنگار پارلمانی خبرگزاری فارس، اظهار داشت: دوشنبه هفته آینده (30 تیرماه 99) تعدادی از اعضای کمیسیون امنیت ملی و سیاست خارجی مجلس شورای اسلامی به بازدید برخی از مراکز هسته ای کشور از جمله سایت نطنز خواهند رفت.وی افزود: اعضای کمیسیون ضمن بازدید از روند فعالیت‌های هسته ای کشورمان، به موضوع حادثه نطنز هم توجه خواهند داشت.انتهای پیام/
به گزارش حوزه احزاب خبرگزاری فارس، جامعه اسلامی مدیران ایران در راستای نگاه برنامه‌محور خود نسبت به سیزدهمین انتخابات ریاست جمهوری، با حضور مدیران خوشنام و مجرب باسابقه مدیریت در سطوح عالی، نشست تدوین برنامه دولت آینده را برگزار نمود.در این نشست نخبگانی، محمد ناظمی اردکانی دبیرکل جامعه اسلامی مدیران ضمن انتقاد از وضعیت رنج‌آور مدیریت در دستگاه اجرایی کشور از مسئولین کمیته‌های 22گانه درخواست کرد تا با احصاء سرفصل‌های برنامه‌ای مبتنی بر بیانیه گام دوم انقلاب، اسناد بالادستی و سیاست‌های کلی نظام نسبت به تدوین برنامه دولت سیزدهم اقدام کنند.در ادامه این نشست مسئولین کمیته‌ها ضمن بیان دیدگاه های مدیریتی خود نسبت به مشکلات امروز کشور، استفاده از ظرفیت نیروهای جوان و کارآمد در بدنه دستگاه های اجرایی را مورد تاکید قرار دادند. ضرورت آسیب شناسی وضع امروز و ارائه راهکارهای عملیاتی برای بهبود اقتصاد کشور از دیگر مباحث مطرح شده در این نشست بود.مقرر گردید کمیته ها با برگزاری جلسات کارشناسی با دعوت از صاحب‌نظران در حوزه های مختلف در مدت تعیین شده نسبت به تدوین برنامه برای یک دولت مردمی و تحول گرا اقدام کنند.در پایان ناظمی اردکانی عمق بخشی به انتخابات سال 1400 با انجام اقدامات برنامه محور، به‌دور از رویکردهای سطحی و تخریبی مورد تاکید قرار داد و افزود: زمینه‌سازی برای مشارکت حداکثری و استفاده از نظرات افکارعمومی آحاد جامعه برای رسیدن به وضعیت مطلوب در حوزه های اقتصادی، سیاسی، فرهنگی و اجتماعی یک امر لازم و مورد نیاز است.انتهای پیام/
به گزارش گروه سیاسی خبرگزاری فارس،  محسن رضایی دبیر مجمع تشخیص مصلحت نظام، در بازدید از سامانه هوشمند گمرک در جمع مدیران این مجموعه گفت: احساس مسئولیت، خودجوشی ، فداکاری و شجاعت شما من را به یاد رزمندگانی انداخت که داوطلبانه در دفاع مقدس، به یاری مردم مظلوم آمدند.وی ادامه داد: امروز همان جنگ، بلکه شدیدتر و ناجوانمردانه‌تر در جریان است. در آن روزها دشمن بعثی از سلاح شیمیایی استفاده می کرد و در این نبرد، دشمن رفتاری بدتر از آن را نمایش می دهد. امریکا از زیر پا گذاشتن حقوق بشر گرفته تا نقض توافقنامه های بین الملل فروگذار نکرده است.فرمانده سپاه پاسداران در دوران دفاع مقدس با اشاره به این نکته که تفاوت جنگ امروز با دفاع مقدس این است که صدای بمب و انفجارهایش به گوش مردم نمی رسد گفت: صدام هم مانند ترامپ به قطعنامه سازمان ملل بی‌توجهی کرد و دوباره به ایران حمله کرد. اگر آن روز حمله صدام را پاسخ نمی گفتیم، سازمان ملل عراق را تایید می کرد. امروز هم می بینیم که ترامپ برجام را زیر پا گذاشته و اروپایی ها هم با همه قول و قرارها با آمریکا همراه شده اند و در تلاش هستند‌ تا ما را تحریم تسلیحاتی کنند!رضایی با اشاره به اهداف شوم طراحان تحریم اقتصادی گفت: در تحریم به دنبال این هستند که فشار بر مردم را آنقدر زیاد کنند تا تحمل آن برای مردم ناممکن شود و قدرت خریدشان کمتر از دیروز می شود.در اقتصاد باید با فهم و اطلاعات، حوادث را پیش‌بینی کرداستاد دانشگاه جامع امام حسین(ع) با تاکید بر اینکه در اقتصاد باید با فهم و اطلاعات، حوادث را پیش‌بینی کرد، گفت: در جنگ تحمیلی برخی از استان های غربی درگیر جنگ بودند و در بعضی از شهرها، از آغاز تا پایان جنگ، خبری نبود اما الان روستایی نیست که مورد هجمه جنگ اقتصادی قرار نگرفته باشد. ترکش تورم به همه منازل شهر و روستا اصابت کرده است و در چنین فضایی، تلاش و مجاهدت شما جوانان انقلابی در اقتصاد ستودنی است.امروز وقت آن است که با یک دست جهاد اقتصادی و با یک دست نهضت تعاون و احسان به مردم عزیزمان را به پیش ببریم. از یکطرف توانمندسازی و از یکطرف هنگام حمایت و کمک به مردم است.در جنگ تحمیلی برخی از استان های غربی درگیر جنگ بودند و در بعضی از شهرها، از آغاز تا پایان جنگ، خبری نبود اما الان روستایی نیست که مورد هجمه جنگ اقتصادی قرار نگرفته باشد. ترکش تورم به همه منازل شهر و روستا اصابت کرده است و در چنین فضایی، تلاش و مجاهدت شما جوانان انقلابی در اقتصاد ستودنی است.سرلشگر رضایی با اشاره به آسیب‌های ستون پنجم به توان اقتصادی کشور گفت: در میدان جهاد اقتصادی، خیانت ستون پنجم آسیب فراوانی وارد می کند. در هر عملیاتی در دفاع مقدس، منافقین اخبار تحرکات نیروهای ایران را مخابره می کردند و ماهواره های آمریکا هم ما را رصد می کردند و به صدام اطلاعات می دادند، الان هم برخی افراد که افکار آلوده لیبرالی دارند گاه از سر دلسوزی اقداماتی را صورت می دهند که آثار تخریبی‌شان از فعالیت جاسوس ها بیشتر است.بسیج شده‌اند تا دروازه‌های تجارت ما را به روی دوستان ببندنددبیر مجمع تشخیص مصلحت نظام گفت: الان دشمنان خارجی و داخلی بسیج شده‌اند تا دروازه های تجارت ما را بر روی عراق و چین و سایر دوستانمان ببندند. صهیونیست‌ها نیز روی تبادلات تجاری ما با چین و عراق حساس هستند و چالش ایجاد می کنند. باید دست آنها را قطع کرد.وی افزود: مهمترین تدبیر در امروز تشکیل یک جبهه واحد است، وحدت و هماهنگی و هم افزایی قوای سه گانه از یکطرف و همیاری مردم و دولت با یکدیگر قادر است که بر همه مشکلات غلبه کنیم.انتهای پیام/
حجت‌الاسلام نصرالله پژمانفر نماینده مردم مشهد و کلات در مجلس شورای اسلامی در گفت‌وگو با خبرنگار پارلمانی خبرگزاری فارس، گفت: بدون هماهنگی قوا، مسائل کشور به ویژه در این شرایط سخت مرتفع نمی‌شود.وی افزود: مجلس باید تمام تلاش خود را‌‌‌‌‌‌‌‌‌‌ در حوزه وظیفه قانونی که برعهده دارد برای به تحرک واداشتن دولت به کار گیرد و در این حین قاطعانه عمل کند و به طور جد مسائل را‌‌‌‌‌‌‌‌‌‌ مورد پیگیری قرار دهد.رئیس کمیسیون اصل نود مجلس اظهار داشت: این که به ویژه در فضای کنونی مسائل از طریق استیضاح رئیس جمهور پیگیری شود، نه تنها این امر ضرورتی ندارد بلکه مشکل آفرین است و موجب وقفه در انجام امور می‌شود.پژمانفر خاطرنشان کرد: استیضاح در شرایط کنونی به حل مشکلات کمکی نمی‌کند بلکه مشکلی بر مشکلات دیگر می‌افزاید و کشور را‌‌‌‌‌‌‌‌‌‌ دچار مشکلات بیشتر خواهد کرد.وی افزود: من از ابتدا در گروه استیضاح‌کنندگان رئیس جمهور نبودم و با این کار مخالفت داشتم.رئیس کمیسیون اصل نود مجلس در پایان گفت: امیدواریم دولت از فرصت ایجاد شده از ناحیه رهبر معظم انقلاب و از حمایت‌های مقام معظم رهبری استفاده لازم را‌‌‌‌‌‌‌‌‌‌ داشته باشد و به مردم خدمت کند.انتهای پیام/
به گزارش خبرنگار تشکل های دانشگاهی خبرگزاری فارس، جلیل دارا رئیس بسیج اساتید دانشگاه های تهران در دانشگاه صنعتی امیر کبیر در جلسه تودیع و معارفه مسئول بسیج اساتید این دانشگاه عنوان کرد: کشور عزیزمان ایران توان حل همه مشکلات را دارد. چرا که ظرفیت حل این مشکلات را در اختیار داریم.وی با بیان اینکه دولت و مجلس باید در حل مسائل معیشتی ورود جدی و فوری کنند، گفت: به استفاده از ظرفیت نخبگانی و دانشگاهی در کمک به دولت و مجلس در حل مشکلات معیشتی باید توجه شود.دارا بیان داشت: اساتید ما آمادگی کامل برای همکاری علمی با دولت و به ویژه مجلس جدید را دارند و پیشرفت کشور مستلزم به کارگیری نخبگان دانشگاهی در عرصه تصمیم سازی است.رئیس بسیج اساتید دانشگاه های تهران بر ضرورت حضور جدی اساتید دانشگاه صنعتی امیر کبیر در تصمیمات مربوط به حوزه های صنعتی تاکید کرد و گفت:بسیج اساتید دانشگاه امیرکبیر گروه های حل مسئله را راه اندازی کنند.دارا عنوان کرد: کشور ما همان کشوری است که در حوزه های نظامی، پزشکی، نانو و خیلی از حوزه های دیگر حرف برای گفتن دارد اما چگونه است که در حوزه مدیریت اقتصادی کشور دچار مشکلاتی است؟وی اعتماد به توان داخلی و عمل به تفکر ما می توانیم را راه حل برون رفت از مشکلات اقتصادی دانست.در این جلسه رییس دانشگاه صنعتی امیرکبیر و مسئول نهاد مقام معظم رهبری در دانشگاه امیرکبیر نیز حضور داشته و سخنرانی کردند.انتهای پیام/
به گزارش خبرنگار تشکل های دانشگاهی خبرگزاری فارس، اولین جلسه شورای مرکزی جدید جامعه اسلامی دانشجویان دانشگاه تهران با حضور همه اعضای شورا برگزار شد.براساس این گزارش در این جلسه دبیر و مسئولین واحدهای جامعه اسلامی دانشجویان دانشگاه تهران برای مدت یکسال انتخاب شدند.براساس تصمیم شورای مرکزی این تشکل دانشجویی سجاد اسماعیلی دبیر جامعه اسلامی دانشجویان دانشگاه تهران شد.بر همین اساس محمدامین ساغندی به عنوان مسئول واحد تشکیلات، زهره رستملو به عنوان مسئول واحد خواهران، حمزه گرجه به عنوان مسئول واحد سیاسی، محمدهادی کیان به عنوان مسئول واحد آموزش، عرفان غلامعلی زاده به عنوان مسئول واحد روابط عمومی، سمیرا فیروزی به عنوان مسئول واحد فرهنگی، محمدمهدی حسنی به عنوان مسئول قائم مقام واحد تشکیلات و زهرا شجاعی به عنوان مسئول قائم مقام واحد روابط عمومی انتخاب شدند.گفتنی است جامعه اسلامی دانشجویان دانشگاه تهران یکی از تشکل های انقلابی دانشگاه تهران است که رسالت اصلی خود را تربیت عناصر مومن و انقلابی با پافشاری بر مبانی اسلام و انقلاب و نقش آفرینی در عرصه های فرهنگی و سیاسی قرار داده است.انتهای پیام/
به گزارش حوزه دولت خبرگزاری فارس، اسحاق جهانگیری معاون اول رییس جمهور در پیامی درگذشت ابوالقاسم سرحدی زاده از مبارزان پیشتاز علیه رژیم ستمشاهی را تسلیت گفت.متن پیام جهانگیری به شرح زیر است:بسم الله الرحمن الرحیمدرگذشت چهره مقاوم و انقلابی مرحوم ابوالقاسم سرحدی زاده از مبارزان پیشتاز با رژیم ستمشاهی که پس از پیروزی انقلاب اسلامی نیز خدمات ارزشمندی به نظام و انقلاب و مردم به ویژه در اهتمام به امور کارگران و محرومان جامعه داشت، موجب تأسف و تأثر فراوان شد.مرحوم سرحدی زاده علاوه بر مسئولیت وزارت کار و امور اجتماعی، به عنوان نماینده مردم تهران در سه دوره مجلس شورای اسلامی نیز خدماتی ارزنده و کارنامه ای درخشان از خود برجای گذاشت.مصیبت فقدان این انسان صدیق و خدوم را به مردم ایران، علاقه مندان و بستگان به ویژه خانواده داغدار ایشان صمیمانه تسلیت می‌گویم و از خداوند متعال برای آن فقید سعید غفران و رحمت واسعه الهی و برای بازماندگان ارجمند صبر و اجر مسألت دارم.اسحاق جهانگیریمعاون اول رییس جمهورانتهای پیام /
به گزارش خبرنگار حوزه تشکل‌های دانشگاهی خبرگزاری فارس، نشست شورای مرکزی کانون های بسیج اساتید با سردار سلیمانی رئیس سازمان بسیج مستضعفین با عنوا « معماری جنبش استادی بسیج ایران» صبح امروز در دانشکده ادبیات دانشگاه تهران برگزار شد.براساس این گزارش اساتید بسیجی در این نشست با سردار سلیمانی درباره اقدامات و برنامه های بسیج اساتید گفت وگو کردند.در ادامه این جلسه ۸۲۳ کانون جنبش استادی کشور طی نامه ای از سردار سلیمانی و اقدامات سازمان بسیج مستضعفین در خدمات رسانی به مردم در ایام شیوع کرونا و همچنین اقدامات این سازمان در رزمایش کمک مومنانه به نیازمندان تجلیل کردند.متن این نامه به شرح زیر است:بسم الله الرحمن الرحیمحضور برادر بسیجی سردار سلیمانیرییس محترم سازمان بسیج مستضعفینسلام علیکمدر رویارویی با همه گیری ویروس کرونا، جهان کما بیش  شاهد دو  نوع نظام افزار  و دو سبک در اتخاذ و اجرای  حکمرانی ها  بوده است، حکمرانی سکولار و سرمایه دارانه و نظام افزار مومنانه و مردمگرا ، که این دو ، خود ،  مولد دو نوع عمده در سبک زندگی و اداره کشور و نگاه به انسان  است.در حالیکه تشویش و اضطراب بر مردمان بخش اعظمی از جهان کرونا زده ی  پیشرفته  به دلیل ناهمسنخی بین توده مردم و سامانه های حکمرانی زرسالارانه حاکم بود و به نزاع شگفت آور مابین دولت های باصطلاح پیشرفته از سویی و جدال در توده مردم بخاطر خست حکمرانان مادی در رسیدگی به  حال وخیم مردم از دیگر سو منجر شد، نظام افزار مومنانه و مردمگرا در جمهوری اسلامی ایران به کمک دولت محترم آمد ؛ فرمان تاریخی  معنوی - ولایی برگزاری رزمایش مواسات و همدلی از سوی نقطه اطمینان بخش ایران یعنی نظام افزار مترقی ولایت فقیه برای ایجاد جبهه ای مردمی در برابر همه گیری این ویروس منحوس صادر شد.این نظام افزار نوین در عصر جدید  برای پیوند مردم و نظام، آنگاه که با بسیج عمومی مردم و ستاد مرکزی و نمادین آن یعنی نیروی مقاومت بسیج مستضعفین گره می خورد خرمشهر های جدید پدیدار می کند ؛  علاوه بر تبلور مردمگرایی ارتش متدین و حزب الهی، سپاه جان برکف، الهام بخش و اقتدار آفرین   و نیروی انتظامی مردمی و در صدر آن سامانه مومنانه مردمی ستادکل نیروهای مسلح جمهوری اسلامی در مواجهه با بحران کرونا، بسیج مستضعفین اما در میانه این بحران جهانی و ملی،  حماسه ساز شد.همچون شب و  روزهای دفاع مقدس به میدان آمد و با اسم رمز یا صاحب الزمان( عج ) رزمایش مواسات و همدلی را در اقصی نقاط ایران عزیز گسترانیده تا  علاوه بر کمک های رسمی دولت محترم و شبکه جان برکف بهداشت و درمان کشور ،  خود  فرمول غلبه بر ناامیدی ها و تحریم های دشمن غدار باشد و در برابر تصاویر عالم گیر نزاع دولت ها و مردمان در مکاتب مدرن یعنی همان صادر کنندگان دستور تحریم ایرانیان، به نماد  مواسات و  همدلی تبدیل و تصویری زیبا از  خلق و خوی متعالی ملت بزرگ ایران را به جهان مخابره کرد.جنبش استادی ایران با بیش از  ۸۰۰ مرکز، کانون و دفاتر خود در دانشگاهها، مراکز آموزش عالی و پژوهشی کشور به پاس رضایت امام و امت از رزمایش مواسات و همدلی در مواجهه با بحران کرونا بر خود فرض می داند از جناب عالی به عنوان فرمانده این رزمایش پرثمر ملی صمیمانه قدرانی کرده و اعلام می نماید در کنار شما تا طی مراحل تکمیلی رزمایش مواسات و همدلی خواهد ماند.به این وسیله و به پاس فرماندهی رزمایش ملی مواسات، جنبش استادی با اهدای قمقمه برجای مانده و تفحص شده  از شهیدان وطن در منطقه عملیاتی فکه از سوی کمیته جستجوی مفقودین، از شما که خود در زمره بقیه السلف شهیدان هستید سپاسگزاری می کند.والسلام علیکم و رحمه الله و برکاتهبیست و پنجم تیرماه ۱۳۹۹۸۲۳ کانون جنبش استادی ایرانانتهای پیام/
به گزارش خبرگزاری فارس، به نقل از پایگاه اطلاع رسانی وزارت کشور، مهدی جمالی نژاد که صبح چهارشنبه ۲۵ تیر در دهمین جلسه ستاد هماهنگی و پیگیری مناسب سازی کشور سخن می گفت، افزود: سال گذشته تعداد تلفات جاده ای به ۱۷ هزار نفر رسید و روزی ۵۰ تا ۶۰ نفر بر اثر این تصادفات فوت می شدند و این میزان هم اکنون با برنامه ریزی های صورت گرفته کاهش یافته ولی همچنان با حجم زیادی از مصدومان و معلولان مواجهیم که برای رفاه این عزیزان باید موضوع مناسب سازی فضاهای شهرها و روستاها در کانون توجه تمامی دستگاه های دولتی، نهادهای عمومی غیر دولتی مثل شهرداری ها و دهیاری ها،‌ سازمان های مردم نهاد، اصناف و رسانه ها بویژه صداوسیما قرار گیرد.  وی اضافه کرد: در عرصه مناسب سازی همپای اقدامات اجرایی دستگاه ها، نیازمند اطلاع رسانی، فرهنگ سازی و ارایه آموزش های مردمی هستیم که بار اصلی این موضوع بر دوش سازمان صدا و سیماست و انتظار می رود این سازمان نظیر انعکاس رویدادهای مرتبط با کرونا در این موضوع هم پررنگ و بابرنامه ظاهر شود.  معاون عمران و توسعه امور شهری و روستایی وزیر کشور همچنین گفت: به منظور بررسی موضوعات مرتبط با مناسب سازی در استانها و شهرها و تحقق مصوبات ستاد ملی، لازم است ستادهای مناسب سازی استانی و شهرستانی و با حضور تمامی مسوولان بصورت مستمر، هدفمند و بابرنامه و دستورکار مشخص تشکیل و موضوعات را تا حصول نتیجه پیگیری و به وزارت کشور و ستاد ملی گزارش نمایند.  وی همچنین با اشاره به ارایه گزارش دفتر فنی و برنامه ریزی عمرانی وزارت کشور در خصوص اعطای نشان دسترس پذیری در موضوع مناسب سازی در سه رتبه طلایی، نقره ای و برنزی به ساختمان ها و اماکن دولتی و عمومی، گفت: برنامه ریزی های لازم برای قرارگرفتن موضوع ارزیابی فضاهای اداری و عمومی در جشنواره شهیدرجایی صورت پذیرد تا نمونه های موفق این عرصه به افکار عمومی معرفی شود.  رییس ستاد هماهنگی و پیگیری مناسب سازی کشور با اشاره به داوطلب شدن شهرهای یزد و اردکان به عنوان پایلوت شهر بدون مانع و پیشنهاد رییس سازمان بهزیستی مبنی بر معرفی یک شهر یا شهرستان در هر استان در این موضوع گفت: شهرها و شهرستان های متقاضی باید برنامه ها و طرح ها و برنامه زمان بندی اقدامات موردنظر خود را در یک بازه زمانی کوتاه، مثلا سه ساله، با درنظر گرفتن اینکه این طرح ها از لحاظ مالی خودکفاست به ستاد ملی ارسال نمایند تا هرچه سریعتر ارزیابی و تعیین تکلیف شود.  جمالی نژاد همچنین با اشاره به گزارش نماینده وزارت راه و شهرسازی در خصوص اقدامات صورت گرفته در زمینه مناسب سازی، با بیان اینکه وزارت راه و شهرسازی در این موضوع هم سیاستگذار و هم مجری است، ابرازامیدواری نمود که در جلسه ستاد ملی که بزودی با حضور وزیر راه و شهرسازی تشکیل می شود،‌ موضوعات اصلی مرتبط با این وزارتخانه مطرح، نهایی و بصورت مصوبه به دستگاه ها ابلاغ شود تا شاهد ارتقای سطح خدمات در حوزه مناسب سازی در امور شهرسازی و معماری، رعایت ضوابط در ایستگاه های راه آهن و فرودگاه ها و ساختمان های دولتی و آموزش های دست اندرکاران عرصه ساخت وساز و ... باشیم.انتهای پیام/
به گزارش خبرگزاری فارس به نقل از خانه‌ ملت، محمد باقری بنابی در جلسه علنی صبح امروز (چهارشنبه، 25 تیر ماه) مجلس شورای اسلامی در نطق میان دستور خود ضمن تبریک فرا رسیدن سالروز تاسیس نهاد شورای نگهبان، خطاب به هیئت رئیسه، نمایندگان و نخبگان ایران اسلامی، گفت: در آستانه گام دوم انقلاب که رهبر معظم انقلاب خطوط کلی آن را ترسیم کردند نیازمند طرحی نو هستیم و مشکلات موجود تردیدی در این امر باقی نمی گذارد.نماینده مردم بناب در مجلس شورای اسلامی اظهار کرد: هر انسانی و هر نظام سیاسی نیاز به تحول و تجدید نظر دارد تا بتواند به قول مولایمان علی امیر المومنین‌(ع) فرزند زمانه خود باشد. در حالی وارد گام دوم انقلاب می‌شویم که تجربه ارزشمند چهل سال حکومت و اداره کشور را پشت سر خود داریم، تجربه‌ای چهل ساله که می تواند در سال‌های آینده درس‌های بزرگی در اختیار ما قرار دهد.وی ادامه داد: در میان درس های مهمی که باید از چهل سال گذشته یاد بگیریم موضوع و مقوله تصمیم گیری جمعی در اداره کردن کشور است. واقعیت این است که تجربه مردم سالاری دینی تجربه جدیدی در تاریخ ماست که با درایت و تیز بینی امام (ره) بنیان گذاشته شد و به دست خلف صالح ایشان بسط و گسترش یافت.این نماینده مردم در مجلس یازدهم تصریح کرد: رکن اصلی این نوع نظام سیاسی تصمیم گیری جمعی بعد از مشورت و رایزنی ها و بررسی های مختلف در داخل حکومت و نیز در ارتباط مردم با حکومت است. اما اتخاذ تصمیم های جمعی الزامات خاص خود را دارد و نه تنها نیازمند توجه به ابعاد مختلف یک موضوع و نیز نظرات متخصصان امر است بلکه لازم است تصمیم درست را در زمان درست بگیریم و تعلل و کوتاهی نکنیم.باقری بنابی افزود: تصمیم‌های مرتبط با معضلات اقتصادی زمانی ارزشمند است که مانع تبدیل معضل به بحران شود. تصمیم درست اگر در زمان درست و به موقع گرفته نشود نوشداروی پس از مرگ خواهد بود.عضو مجمع نمایندگان استان آذربایجان شرقی در مجلس شورای اسلامی خطاب به نمایندگان، گفت: همه ما در این خانه ملت جمع شده ایم تا به وکالت از مردم و کسانی که به ما رأی داده اند هم درست تصمیم بگیریم و هم پیش از فوت وقت تصمیم مؤثری بگیریم.نماینده مردم بناب در مجلس شورای اسلامی اظهار کرد: ارتباط مستقیم و بی واسطه با مردم باعث میشود مشکلات آن ها را نه از طریق فضاهای مجازی و اتاق های دربسته بلکه بدون واسطه درک کنیم. مردم مدام و صادقانه از ما می پرسند آن بالا چه خبر است؟ چرا تصمیم های لازم گرفته نمی شود؟ در پس این حرف ساده درس های بزرگی نهفته است. امروز و در مجلس یازدهم و در آغاز چهل سالگی دوم انقلاب باید تصمیم های بزرگی بگیریم، تصمیم هایی که ای بسا در نگاه اول دشوار و حتی ناممکن جلوه می کنند.وی ادامه داد: امروز همه ما اذعان داریم با معضلات اقتصادی مواجه هستیم. گرانی و تورم و عدم ثبات قیمت‌ها و اقتصاد شرطی، کمر همه مردم ایران را شکسته است. اما در عین حال می دانیم این معضلات فقط ریشه در خود اقتصاد ندارد بلکه در همان حال نشأت گرفته از حوزه های دیگر هم هست.این نماینده مردم در مجلس یازدهم تصریح کرد: منابع تولید نابرابری اقتصادی همچنان وجود دارند و در چنین شرایطی مبارزه با فساد، مبارزه با معلول ها و نه علت ها است. اگر تصمیم های مرتبط با اجرای اصل 44 و خصوصی سازی درست و به موقع اتخاذ میشد ای بسا بخشی از مشکلات کنونی وجود نداشت. نه تنها در اقتصاد بلکه در جاهای دیگر هم تصمیم های غیر تخصصی، تصمیم های دیرهنگام، تصمیم های محدود بی توجه به مصلحت و خیر جمعی آسیب زا بوده است.باقری بنابی افزود: اجازه دهید به مورد قانون انتخابات اشاره کنیم. سالهاست دلسوزانی از نهادهای مختلف می گویند قانون فعلی انتخابات محل اشکال است، تا جایی که تبعات آن حتی در بررسی اعتبارنامه نمایندگان دامن گیر مجلس است.عضو مجمع نمایندگان استان آذربایجان شرقی در مجلس شورای اسلامی گفت: اگر همگان به ضرورت اصلاح قانون انتخابات اذعان دارند چرا در تصمیم گیری تأخیر داریم و کشور و نظام و مردم را از این بابت متضرر می کنیم؟ به نظرم تا زمانی که قانون انتخابات اصلاح نشده و انتخابات حزبی و استانی نشده است مشکلات قانون انتخابات و به تبع آن مشکلات اقتصادی و اجتماعی حل نخواهد شد.نماینده مردم بناب در مجلس شورای اسلامی خطاب به مردم و نمایندگان، اظهار کرد: تأخیر در تصمیم گیری در سطوح بالای کشور و در سطح کلان باعث بروز مشکلات در سطح استانها و شهرستان ها می شود و ما نمایندگان شهرستانها این مشکلات را با تمام وجود درک می کنیم.وی ادامه داد: بحران کرونا تا همین الان به ما نشان داده است که تصمیم گیری متمرکز چه پیامدهای منفی می تواند داشته باشد. استانها در فروردین تعطیل و قرنطینه شدند که در پیک این بیماری نبودند. استان های شمال غربی در فروردین مشکل خاصی نداشتند اما تعطیل شدند و حالا که بیماری در آذربایجان به اوج خود رسیده است، تصمیمی قاطع اتخاذ نمی شود؛ چرا از این تجربه درس نمی گیریم تا اختیارات بیشتری در تصمیم گیری ها به استان ها بدهیم؟این نماینده مردم در مجلس یازدهم تصریح کرد: یقین بدانید بحران دریاچه ارومیه در سطح استانی بهتر و کم هزینه تر مدیریت خواهد شد. حوزه انتخابیه شهرستان بناب و شهر خوشه مهر یکی از حوزه های متعددی است که خشکی دریاچه ارومیه آسیب جدی دیده است.باقری بنابی افزود: کشاورزی و زمین های حاصل خیز دشت بناب سال ها است که گرفتار این معضل است که باعث بیکاری جوانان و کاهش سطح رفاه و افزایش بی رویه نرخ سرطان شده است. در چنین شرایطی باید درباره توسعه مراکز درمانی، اصلاح الگوی کشت، بیمه محصولات کشاورزی تصمیمهای مؤثر گرفته شود یا اگر گرفته شده است این تصمیم ها اجرا شودعضو مجمع نمایندگان استان آذربایجان شرقی در مجلس شورای اسلامی گفت: شهرستان بناب در جنوب شرقی دریاچه ارومیه و به عنوان پل ارتباطی استان آذربایجان شرقی با استانهای آذربایجان غربی و کردستان نیازمند داشتن کنار گذر شرقی است که سال هاست جزء پروژه های بر زمین مانده است که می توان با مشارکت بخش خصوصی آن را تکمیل کرد و نیازمند مساعدت دولت است.نماینده مردم بناب در مجلس شورای اسلامی اظهار کرد: این کمربندی به همراه فرودگاه جنوب استان آذربایجان شرقی می تواند بخشی از زیان های اقتصادی ناشی از خشک شدن دریاچه ارومیه را جبران کند.وی ادامه داد: در این زمینه هم می توان مشارکت بخش خصوصی را جلب کرد. امروز با تجربه چهل سال گذشته به یقین می دانیم توسعه ملی و استانی و شهری درهم تنیده شده و جدای از هم نیستند. این ها تعارضی با هم ندارند. هر استانی که از مدار توسعه نیافتگی خارج می شود توسعه ملی را یک گام جلوتر می اندازد.این نماینده مردم در مجلس یازدهم تصریح کرد: بر این اساس توجه به زیرساخت های توسعه در جنوب استان وسیع آذربایجان شرقی اهمیت ویژه ای دارد. سالها است طرح جامع شهری بناب در پیچ و خم اداری گیر کرده است و یکی از دلایل گرانی مسکن در این شهرستان در قیاس با شهرهای مجاور محسوب می شود. امیدوارم این مشکل هرچه زودتر برطرف شود.باقری بنابی افزود: اصناف به ویژه رستوران هایی که کباب بناب که برند شناخته شده است و صاحبان این کسب و کار در سراسر کشور از کرونا آسیب دیده اند و امیدوارم دولت اهتمام جدی نسبت به مشکلات آنها و سایر بازاریان داشته باشد.عضو مجمع نمایندگان استان آذربایجان شرقی در مجلس شورای اسلامی گفت: این نکته بارها گفته شده اما بازهم ارزش تکرار دارد که زندگی و معیشت مردم در حوضه دریاچه ارومیه وابسته احیای این دریاچه است.نماینده مردم بناب در مجلس شورای اسلامی اظهار کرد: کشاورزی و کسب و کار و سلامتی و تجارت و در کل آبادانی منطقه وابسته به احیای دریاچه ارومیه است. ضرر و زیان ناشی از خشکی دریاچه ده‌ها برابر بیشتر از احیای آن است. امیداورم مجلس یازدهم که حل مشکلات مردم را در اولویت خود قرار داده در حل مشکل دریاچه ارومیه تصمیم های خوب و مؤثری بگیرد.وی ادامه داد: از وزیر نیرو به جد میخواهم حق آبه کشاورزان شهرستان بناب و روستاهای آن را و آب شرب را از سدهای علویان و سد بوکان و رودخانه زرینه رود را به طور کامل احیا کنند.این نماینده مردم در مجلس یازدهم خطاب به نمایندگان، تصریح کرد: همچنین باید یادآور شد پدران و مادران جوانان دهه شصتی بخاطر مسائل مسکن، ازدواج و بیکاری این جوانان، دچار مشکلات هستند.باقری بنابی خاطرنشان کرد: جوانان دهه شصت را دریابید که اکثرا یا بیکار هستند و یا اگر هم شاغل هستند، با درآمد خیلی جزئی امرار معاش می کنند که در شان یک جوان ایرانی نیست.انتهای پیام/
به گزارش خبرگزاری فارس، در جلسه امروز هیئت وزیران که به ریاست حجت الاسلام حسن روحانی رئیس جمهوری برگزار شد، وزیر بهداشت، درمان و آموزش پزشکی با بیان اینکه ویروس کرونا چهره خشن تری پیدا کرده و طیف های بیشتری را در معرض خطر ابتلا قرار داده است، اظهار داشت: در عین حال، مراقبت های بهداشتی و استفاده مداوم از ماسک به میزان قابل توجهی این ویروس را تضعیف می کند.** گزارش وزارت جهاد کشاورزی در خصوص وضعیت نهاده ها در بخش کشاورزیدر ادامه جلسه، وزارت جهاد کشاورزی گزارشی از وضعیت نهاده ها در بخش کشاورزی به هیئت وزیران ارایه داد.اعضای دولت در ادامه، به بررسی و تصویب تعدادی از پیشنهادهای دستگاه های اجرایی پرداختند.** تصویب آیین نامه اجرایی پوشش بیمه سلامت برای افراد خارجی مقیم در کشورهیات وزیران در راستای تکلیف قانونی مندرج در جزء (۵) بند «ب» ماده (۷۰) قانون برنامه ششم توسعه کشور، آیین نامه اجرایی مربوط به پوشش بیمه سلامت برای افراد خارجی مقیم در کشور را به تصویب رساند.به موجب آیین نامه مذکور، کلیه افراد خارجی مقیم کشور به استثنای آن دسته از افراد خارجی که به موجب قوانین و مقررات مربوط دارای بیمه پایه سلامت از صندوق ها و سازمان ها و شرکت های بیمه گر هستند، مشمول این آیین نامه بوده و صندوق ها و سازمان ها و شرکت های بیمه گر موظف به ارسال اطلاعات مربوط به مشترکین بیمه پایه سلامت افراد خارجی مقیم کشور به وزارت کشور و سازمان بیمه سلامت ایران هستند.دولت همچنین وزارت کشور را موظف کرد حداکثر یک ماه پس از لازم الاجرا شدن این آیین نامه، با هماهنگی سازمان بیمه سلامت ایران نسبت به تدوین ساز و کار مناسب جهت اطلاع رسانی در راستای افزایش سطح آگاهی مشمولین پوشش بیمه پایه سلامت موضوع این آیین نامه و مزایای آن اقدام نماید و سازمان بیمه سلامت ایران مکلف است اطلاعات لازم در این خصوص را مطابق درخواست وزارت کشور در اختیار آن وزارتخانه قرار دهد.مشمولین این آیین نامه مکلفند صد درصد حق سرانه بیمه خدمات درمانی را جهت برقراری پوشش بیمه سلامت اعضای خانوار به صورت ماهانه قبل از صدور بیمه نامه پرداخت نمایند. حق بیمه افراد آسیب پذیر مشمول این آیین نامه به صورت ۵۰ درصد از طریق یارانه دولت و ۵۰ درصد توسط خود فرد و یا در صورت تحقق از محل کمک های بین المللی برای پناهندگان گروهی تأمین می شود.لازم به ذکر است نرخ حق سرانه بیمه پایه سلامت افراد مشمول موضوع این آیین نامه همه ساله در اجرای ماده (۷۰) قانون برنامه ششم توسعه با پیشنهاد سازمان بیمه سلامت و با همکاری وزارت کشور با رعایت ساز و کار مندرج در ماده (۹) قانون احکام دائمی برنامه های توسعه به تصویب هیئت وزیران خواهد رسید.هیئت وزیران همچنین به موجب این آیین نامه، وزارت کشور را موظف کرد نسبت به فراهم نمودن امکان احراز هویت از طریق شناسه واحد برخط کلیه بیمه شوندگان افراد خارجی مقیم برای سازمان، اقدامات لازم را انجام دهد.بسته خدمتی سازمان برای مشمولین این آیین نامه در بخش سرپایی، بستری و بستری موقت مشابه سایر بیمه شدگان می باشد.** تعیین تکلیف دارایی های شبکه عمومی برقهیئت دولت در ادامه جلسه، درخصوص تعیین تکلیف دارایی های شبکه عمومی برق تصمیم گیری کرد.به موجب تصمیم دولت، دارایی ها (اموال زیربنایی اصلی) که از ابتدای سال ۱۳۹۶ به شرکت­ های توزیع نیروی برق واگذار گردیده، در سال ۱۳۹۹ به شرکت توانیر برگشته و در دفاتر شرکت توانیر ثبت می شود.همچنین دارایی های توزیع بجز شبکه های عمومی برق در چارچوب قانون استقلال شرکت های توزیع و آیین نامه اجرایی آن به شرکت های توزیع منتقل می شود.** مصوبه مربوط به اصلاح برخی از عناوین و جرایم تخلفات رانندگی اصلاح شددولت با هدف تأمین نظر و رفع ایراد رئیس مجلس شورای اسلامی، مصوبه مربوط به اصلاح برخی از عناوین و جرایم تخلفات رانندگی را اصلاح کرد.براساس این اصلاحیه، مصوبه مذکور حسب مورد به پیشنهاد نیروی انتظامی و پیشنهاد یا تأیید وزارتخانه های کشور، دادگستری و راه و شهرسازی به تصویب می رسد.همچنین تخلف مربوط به  تردد غیرمجاز وسایل نقلیه صرفاً در محدوده های ممنوع مصوب در شورای عالی هماهنگی ترافیک شهرهای کشور و شورای هماهنگی ترافیک استان ها و براساس مبلغ جریمه مصوب خواهد بود.** مستثنی شدن احداث گلخانه ها و فنس­کشی باغ ها از آیین نامه استفاده از اراضیهیئت وزیران در راستای تسهیل در امور کشاورزی گلخانه ای و ایجاد انگیزه در سال جهش تولید و با هدف توسعه گلخانه ها برای تأمین نیاز غذایی کشور، با مستثنی شدن احداث گلخانه ها از شمول آیین نامه استفاده از اراضی، احداث بنا و تأسیسات در خارج از حریم شهرها و محدوده روستاها موافقت کرد.دولت همچنین فنس کشی باغ ها را مشروط به اینکه موجب تفکیک و قطعه بندی اراضی نشود، اقدام تکمیلی مورد نیاز کشاورزی محسوب و از شمول آیین نامه مذکور مستثنی کرد.** اصلاح آیین نامه استفاده از اراضی، احداث بنا و تأسیسات در خارج از حریم شهرها و محدوده روستاهادولت با توجه به تکلیف قانون هوای پاک - مصوب ۱۳۹۶ - مبنی بر ابلاغ مقررات و ضوابط استقرار واحدهای تولیدی، صنعتی و معدنی به سازمان حفاظت محیط زیست و ضرورت اجرای آن توسط دستگاه های اجرایی، آیین نامه استفاده از اراضی، احداث بنا و تأسیسات در خارج از حریم شهرها و محدوده روستاها را اصلاح و با تنقیح سایر تصویب نامه های مرتبط با آیین نامه ضوابط و معیارهای استقرار واحدها و فعالیت­ های صنعتی و تولیدی موافقت کرد.انتهای پیام/
به گزارش خبرگزاری فارس به نقل از خانه ملت، مرتضی محمودوند در نشست علنی صبح امروز (چهارشنبه، 25 تیرماه) مجلس شورای اسلامی در نطق میان دستور خود با بیان اینکه باید به ظلم پایان داد و هیچ ظلمی پایدار نیست، گفت: امتحان تاریخی این مجلس باید پایان دادن به ظلم فرهنگی، اجتماعی و معیشتی در کشور باشد.نماینده مردم خرم آباد و دوره در مجلس شورای اسلامی در ادامه با بیان اینکه مردم لرستان مردمی شریف در اندیشه و عمل، قانع و سختکوش هستند که سال ها منافع آنها در بی تدبیری ها و کوته فکری ها گم شده است، اظهار داشت: این مردم در زیستگاهی 54 هزار ساله زندگی می کنند، در کوهستانی که تمدن انسانی است؛ این مردم اندیشه ورز، مدافعان شجاع و سرسخت سرزمین مادر در برابر حکومت های جبار بوده اند.وی افزود: شایسته نیست که این مردم زیر بار بی تدبیری و سختی از فقر، صدای شکسته شدن استخوانهایشان به گوش برسد در حالی که لرستان سرافراز یکی از منابع تولید قدرت در نظام جمهوری اسلامی است.وی در ادامه با بیان اینکه امروز لرستان در ظلم و بی توجهی، شاخص اول فلاکت و مقام نخست بیکاری در کشور است، اظهار داشت: بیکاری پنهان در لرستان بالای 40 درصد بوده در حالی که مادر تمام مشکلات روحی، روانی، خانوادگی، اقتصادی و اجتماعی است. تأمین معیشت روزانه برای برخی خانواده ها غیرممکن شده است.محمودوند در ادامه با بیان اینکه لرستان بزرگ با منابع طبیعی سرشار، مراتع و کشاورزی، هوای معتدل و باران کافی، همچنان در آتش فقر می سوزد، عنوان کرد: دیار باشکوه و تمدنی جهانی با مردمانی بی تکرار، در مهر و محبت مانند لرستان پارسی تبار که مربوط به ایران بزرگ است امروز از جور و جفای بی عدالتی و بی برنامگی از نفس افتاده است.این نماینده مردم از استان لرستان در مجلس یازدهم ادامه داد: نجات این استان نیاز به عزمی ملی داشته و اگر روزی که مقام معظم رهبری عدالت اجتماعی با محوریت عدالت توزیعی را اکسیر برنامه ریزی می دانستند، توجه می شد امروز فرسنگ ها فاصله میان مردم دیار من و شما به وجود نمی آمد. اگر مجلس به عنوان عصاره فضائل است پس باید بدانیم فضیلت اخلاقی امام علی(ع) می گوید کسی که از فقر در سختی است نباید مسئولی در آن کشور سر آرام بر بالین بگذارد.وی در ادامه خطاب به رئیس جمهور گفت: در اندک فرصت باقیمانده برای یاری رساندن به مردم شریف لرستان چه برنامه ای دارید؟ چرا حداقل یک روز از ریاست رو به اتمام خود را در منزل یکی از تنگدستان نجیب دیار من، لرستان مظلوم سپری نمی کنید تا طعم تلخ درد را بچشید؟ آقای روحانی! فقر و گرسنگی نیازی به آمار و ارقام ندارد؛ می خواهم بدانم آیا از فقر فقرا دردمندید؟ عدالت ملی کجاست؟ نباید مردم را با آمار غلط و ساختگی فریب دهیم.محمودوند همچنین با بیان اینکه بیکاری در لرستان بیداد می کند، عنوان کرد: بدون شک اگر از تمام امکانات، منابع و توانمندی ها برای این تکلیف ملی استفاده نشود، لطمات بعدی بی تدبیری، صدمات جبران ناپذیری را برای کل کشور به بار می آورد. نماینده دولت در همین جایگاه در خصوص برنامه و بودجه اعلام کرد که کفگیر به ته دیگ خورده است که باید خطاب به دولتمردان بگویم بیش از 40 سال است که برای مردم مظلوم لرستان کفگیر به ته دیگ رسیده و از این به بعد قرار است چه مصیبتی بر سر مردم این منطقه بیاید.عضو کمیسیون امور داخلی کشور و شوراهای مجلس شورای اسلامی در پایان بیان حقیقت به مردم واجب دانست و خاطرنشان کرد: مردم لرستان برای تهیه نان به نانوایی رفته و نان قرضی می گیرند و این اتفاق برای زمانی بود که بودجه داشتیم لذا امروز که می گویند کفگیر به ته دیگ خورده است، مردم استان چگونه باید این ظلم و ستم را تحمل کنند.انتهای پیام/
"به گزارش حوزه احزاب خبرگزاری فارس، جمعیت ایثارگران انقلاب اسلامی در مورد نقشه راه مجلس یازدهم بیانیه‌ای به شرح ذیل صادر کرد:بیانات مقام معظم رهبری در دیدار تصویری با نمایندگان مجلس فصل الخطابی بود برای همه اتفاقات اخیر و توجه به نکات مورد نظر رهبر معظم انقلاب همچون نقشه راهی است که رهروان را با کمترین خطا به مقصد می رساند، در همین راستا جمعیت ایثارگران انقلاب اسلامی ضمن تاکید برتمرکز و اهتمام نسبت به رهنمود های معظم له مواردی را خاطر نشان می سازد.«آنگاه که نمایندگان مجلس با شناخت درست از شرایط و اولویتهای کشور و با کارشناسی، حضور فعال و منظم، پاکدستی و امانتداری، وظایف خود را انجام دهند، مجلس نقطه امید مردم و نقطه اتکاء مجریان و به معنی حقیقی در رأس امور کشور خواهد بود.» امام خامنه‌ای(مدظله‌العالی)تشخیص و تمرکز بر اولویتها:امروزه در کشور صدها موضوع و مسئله وجود دارد که لازم است به آنها پرداخته شود ولی تاکید رهبر انقلاب بر روی اولویت ها ناظر به این مطلب است که با وجود همه این مسائل، برخی از موضوعات مانند مهار گرانی، اشتغال، مدیریت نظام پولی و مشکل معیشت مردم از اهمیت بیشتری برخوردار است و نمایندگان مجلس در کوتاه ترین زمان ممکن باید برای این مشکلات تدبیر و ریل گذاری لازم را در دستور کار خود قرار دهند.پرهیز از حاشیه سازی:یکی از نکاتی که نمایندگان مجلس را از پرداختن به اولویت‌ها باز می دارد ورود به مسائلی است که باعث تنش های سیاسی و جنجال آفرینی در صحن علنی مجلس و کمیسیون ها می شود و به طور طبیعی موجب بروز  حوادث تلخی خواهد شد که در سال های گذشته به کرات شاهد آن بوده ایم و این درحالی است که فشار های اقتصادی تاب و توان مردم را برای مشاهده این قبیل منازعات سیاسی به حداقل ممکن رسانده است .امید بخشی و امید آفرینی:رهبر معظم انقلاب در بیانات اخیر ضمن پذیرش اصل وجود بیماری در اقتصاد کشور به بنیه قوی کشور نیز اشاره کردند واین نشان گر این است که نمایندگان مجلس نیز در نطق ها و فرصت های موجود تنها به بیان نقاط ضعف و احیانا مرثیه خوانی نسبت به شرایط موجود نپردازند، بلکه بیان نقاط قوت و معرفی ظرفیت های بیشمار موجود در کشور نیز از وظایف نمایندگان مجلس می باشد و نباید ناخواسته در زمین دشمن در ناامیدسازی و مایوس کردن مردم گام برداریم .حضرت آیت‌الله خامنه‌ای در همین راستا  به برخی از ظرفیت‌های کشور از جمله   ایجاد هزاران شرکت دانش‌بنیان، اجرای صدها طرح زیربنایی، بهره‌برداری مستمر از طرح‌های جدید، پیشرفت‌های حیرت‌انگیز در صنایع نظامی و موفقیت‌های تحسین‌برانگیز در مسائل فضایی اشاره کردند که همه اینها مبین اصل امید بخشی و امید آفرینی در کشور است .متانت در عین حق طلبی:برخی از نمایندگان محترم تصور نکنند  که با فریاد کشیدن و استفاده از عبارت های توهین آمیز می توانند در مسیر حق طلبی و استیفای حقوق مردم گام بردارند و این درحالی است که رهبر معظم انقلاب به صراحت از کلید واژه متانت و برخورد خردمندانه به جای برخوردهای غیر منطقی و احساسی استفاده کردند و خواست مردم فهیم و متدین کشورمان نیز دقیقا رعایت موازین شرعی ودینی در بیان موضوعات و خود داری از تهمت و پرخاشگری است.حل مسائل اجتماعی و مشکلات جوانان:مرور سخنان رهبر معظم انقلاب د رماه های اخیر ما را به این نکته رهنمون می سازد که معظم له همواره مسائل فرهنگی و اجتماعی را از اولویت های  کشور می دانند و معتقدند موضوع «مسکن» به عنوان یک مسئله بسیار مهم و کلیدی، مسئله «ازدواج جوانان و راههای تسهیل آن»، مسئله «فرزندآوری و جلوگیری از حرکت کشور به سمت پیری جمعیت» و مسئله «مدیریت فضای مجازی در کوتاه مدت و میان مدت» از دیگر مسائل اصلی کشور هستند که لازم است، نمایندگان محترم به آن اهتمام ویژه داشته باشند.لزوم استفاده از دیدگاه های کارشناسانه:خوشبختانه امروز در کشور صدها موسسه و پژوهش گاه علمی وتخصصی در زمینه های مختلف وجود دارد که همه این ها باید در خدمت قوه فکری مجلس شورای اسلامی و نمایندگان مجلس قرار گیرند و مردم عزیزما شاهد تصویب قوانین و اتخاذ تصمیماتی باشند که برآمده از مخازن فکری غنی و پربار موجود است تا بتوانند قدری از تالمات و مشکلات فعلی را برطرف نمایند.اتحاد و انسجام داخلی :از مواردی که  همواره مورد تاکید رهبری بوده است  یک صدایی و انسجام در مقابل دشمن است به طوری که از مجموعه جریانات و گروه های سیاسی با همه اختلافات سلیقه ها، در مقابل دشمن تنها یک صدا شنیده شود و دشمن نتواند در میان صفوف  ما رخنه کند.انجام وظیفه دولت  تا روز آخر:مروری بر سال های آخر دولت ها در دهه های اخیر نشان می دهد که همیشه در یک سال آخر دولت زمزمه هایی از گوشه و کنار شنیده می شود که مبنای آن انتخابات زود هنگام و پایان دادن به زمان دولت بوده است. در این راستا نیز رهبر انقلاب صراحتا ناخشنودی خود را از این نحوه برخورد با دولت مستقر بیان کرده و می فرمایند:""سال  آخر دولت‌ها معمولاً سال حساسی است و باید مراقبت شود که پیگیری امور به هیچ وجه سست نشود و بر همین اساس اعتقاد راسخ دارم که دولت‌ها باید تا روز آخر وظایف خود را انجام دهند و بعد از پایان دوره قانونی خود، امانت را با ارائه صورت وضعیت، به دولت بعدی تحویل دهند""شایان ذکر است بیان معظم له به این معنا نیست که نمایندگان محترم از حقوق تصریح شده خود در قانون صرف نظر کنند، بلکه مسائل موجود باید به گونه ای مطرح شود که رفع ابهامات و افزایش کارآمدی دولت را در پی داشته باشد.در پایان جمعیت ایثارگران انقلاب اسلامی ضمن تقدیر و تشکراز نمایندگان محترم در برخورد با هرگونه ویژه خواری، تاکید دارد همچنان پرقدرت، چابک، انقلابی و تیزبینانه نقش نظارتی خود را دنبال کنند و اجازه ندهند کمترین حقی از حقوق ملت تضییع شود.از خداوند منان و حضرت ولیعصر(عج) توفیقات روز افزون برای شما نمایندگان محترم مجلس شورای اسلامی مسئلت داریم.جمعیت ایثارگران انقلاب اسلامی تیرماه 1399 والعاقبه للمتقینانتهای پیام/"
به گزارش خبرنگار پارلمانی خبرگزاری فارس، محمدرضا پورابراهیمی رئیس کمیسیون اقتصادی مجلس شورای اسلامی در نشست علنی امروز پارلمان در توضیح طرح طرح دو فوریتی اصلاح ماده 54 مکرر قانون مالیات های مستقیم در ارتباط با اخذ مالیات از خانه‌های اظهار داشت: ما در سال 95 قانونی را تصویب کردیم که به موجب آن از خانه های خالی مالیات گرفته شود اما وزارت راه سامانه جمع آوری اطلاعات را ایجاد نکرد.نماینده مردم کرمان و راور در مجلس شورای اسلامی افزود: فلسفه ورود کمیسیون اقتصادی نیز موضوع اصلاح قانون مالیات بود، ما با طرح مذکور دنبال جمع آوری درآمد برای دولت نیستیم بلکه هدف شفافیت نظام اقتصادی است.وی ادامه داد: نکته دیگر ایجاد عامل بازدارندگی بود زیرا قانون فعلی جامعیت کامل را ندارد و به سامانه ثبت احوال و اسناد نیز متصل نیست بنابراین اساس بحث نباید زیر سوال رود و اگر ابهامی باشد می توان در کمیسیون رفع کرد.انتهای پیام/
به گزارش خبرنگار پارلمانی خبرگزاری فارس، علی خضریان نماینده مردم تهران در مجلس شورای اسلامی از کاظم خاوازی وزیر جهاد کشاورزی در مورد دلیل حذف ردیف اعتباری خودکفایی گندم از سال ۱۳۹۴ تاکنون و واردات گندم توسط برخی افراد خاص سوال کرد.در شرح سوال نماینده تهران از وزیر کشاورزی آمده است:خودکفایی در تولید گندم از جمله دستاوردهای مهم کشور بوده که متاسفانه به دلیل حذف ردیف اعتباری خودکفایی گندم در سال ۱۳۹۴ و امتداد این تصمیم تا امروز هم‌اکنون شاهد نابودی این دستاورد مهم کشور و مورد مخاطره قرار گرفتن امنیت غذایی مردم هستیم. ادامه‌دار بودن عدم حمایت‌های لازم و حذف بودجه خودکفایی که در تضاد با سیاست کشور مبنی بر خودکفایی بر کالاهای استراتژیک است، این ذهنیت را پدید می‌آورد که نکند دست‌هایی در کار است تا منافع شخصی را بر منافع ملی ارجحیت داده و به دنبال تغییر مسیر دولت در این زمینه برای کسب سودهای کلان باشند. اخیرا در این زمینه مطلع شده‌ایم یکی از سیاسیون بنام کشور در چند برهه زمانی مبادرت به واردات گندم کرده است به همین دلیل از شما می‌خواهیم پاسخگوی عملکرد این وزارتخانه باشید و توضیح دهید که به چه علت این سیاست غلط همچنان ادامه دارد و آیا رانتی درباره‌ی واردات گندم به برخی اشخاص خاص داده شده است؟وی در گفت‌‌وگو با خبرنگار پارلمانی خبرگزاری فارس در این باره اظهار داشت: متاسفانه دولت از سال ۹۴ تاکنون اقدام به حذف بودجه خودکفایی گندم کرده است؛ این موضوع باعث شده علاوه بر آسیب دیدن جدی خودکفایی گندم، امنیت غذایی مردم نیز مورد مخاطره قرار گیرد. لذا وزیر کشاورزی باید ضمن ارائه توضیح درخصوص علت این تصمیم، پاسخگوی رانت واردات برای افراد خاص باشد.انتهای پیام/
به گزارش خبرنگار پارلمانی خبرگزاری فارس، مهدی طغیانی سخنگوی کمیسیون اقتصادی مجلس شورای اسلامی در نشست علنی امروز (پارلمان) در توضیح  طرح دو فوریتی اصلاح ماده 54 مکرر قانون مالیات های مستقیم در ارتباط با اخذ مالیات از خانه های خالی اظهار داشت: ماده 54 مکرر قانون مالیات های مستقیم در کمیسیون با هدف تاثیرگذاری بیشتر در اجرا اصلاح شد. براین اساس ضرایب مربوط به اخذ مالیات از خانه های خالی تغییرکرد تا بازدارندگی بیشتر و خانه های خالی به بازار عرضه شود.نماینده مردم اصفهان در مجلس شورای اسلامی افزود: شیوه جمع آوری اطلاعات نیز تغییر کرد بنابراین افراد باید خوداظهاری کنند، برای این امر نیز ضمانت اجرا قرار دادیم لذا اگر کسی آدرس اعلام نکند آدرس اعلام شده برای ارائه خدمات ملاک قرار می گیرد.وی ادامه داد: ما در شرایط کنونی کشور سالانه یک میلیون واحد آپارتمان جدید نیاز داریم بنابراین با این طرح باید دو و نیم میلیون واحد آپارتمان ساخته شده خالی به بازار عرضه شود.طغیانی با اشاره به مشوق هایی که در این طرح برای تولیدکنندگان مسکن در نظر گرفته شده، گفت: اخذ مالیات با فاصله زمانی مشخصی از تولیدکنندگان گرفته می شود البته مشوق هایی هم در طرح ساماندهی مسکن آورده شده که هنوز در کمیسیون عمران در حال بررسی است.سخنگوی کمیسیون اقتصادی مجلس تاکید کرد: تولید باید از سوداگری در مسکن جدا شود زیرا مسکن یکی از نیازهای معیشتی مردم است و بدون خود اظهاری این سامانه تکمیل نمی شود.امیدعلی پارسا رئیس سازمان امور مالیاتی نیز با بیان اینکه این طرح در راستای هوشمندسازی نظام مالیاتی است، گفت: با قانون فعلی نمی توان تاثیرگذاری را شاهد بود زیرا نرخ و جریمه انتخاب شده برای اخذ مالیات از خانه های خالی موثر نیست.وی افزود: هدف از طرح مذکور افزایش درآمدهای دولت نیست اما با ضمانت اجرایی گذاشته شده به بحث هوشمندسازی نظام مالیاتی ورود خواهیم کرد البته ابهاماتی در ماده واحده وجود دارد که با اصلاح آن ها هدف حل مسئله خانه های خالی تحقق پیدا می کند.رئیس سازمان امور مالیاتی یادآور شد: لایحه جامع نظام مالیاتی در مجلس و دولت در دست بررسی است که به موجب آن شاهد ساماندهی در حوزه مالیات ها و معافیت های نامناسب تحقق پیدا می کند اما این طرح جریمه بازدارنده است برای بهبود مدیریت کشور.انتهای پیام/
به گزارش خبرنگار پارلمانی خبرگزاری فارس، نمایندگان در نشست علنی امروز (چهارشنبه، 25 تیرماه) مجلس شورای اسلامی، با درخواست سلب فوریت از طرح اصلاح ماده 54 مکرر قانون مالیات های مستقیم در ارتباط با اخذ مالیات از خانه های خالی، با 80 رأی موافق، 120 رأی مخالف و 11 رأی ممتنع از مجموع 226 نماینده حاضر در صحن مخالفت کردند.انتهای پیام/
به گزارش خبرگزاری فارس، حجت الاسلام حسن روحانی رئیس جمهور در پیامی با تسلیت درگذشت مرحوم شکرخدا بردبار پدر بزرگوار شهیدان گرانقدر زال، کاووس و مهراب بردبار و جانباز سرافراز حاج مصطفی بردبار، گفت: بی شک این اسوه ایثار و صبوری شانی رفیع در پیشگاه الهی خواهد داشت.متن پیام روحانی به این شرح است:انالله و انا الیه راجعوندرگذشت مرحوم شکرخدا بردبار، پدر بزرگوار شهیدان گرانقدر زال، کاووس و مهراب بردبار و جانباز سرافراز حاج مصطفی بردبار، موجب تأثر و تألم خاطر شد.این اسوه ایثار و صبوری که با اعتقاد راسخ به آموزه‌های بلند اسلامی و دلی سرشار از ایمان به خدا، فرزندان رشید خود را در پاسداری از ارزش‌های انقلاب اسلامی با عزت و افتخار تقدیم کرد، بی‌شک شأنی رفیع در پیشگاه الهی خواهد داشت.اینجانب مصیبت وارده را به مردم شهیدپرور استان خوزستان و خانواده محترم آن پدر وارسته تسلیت می‌گویم و از درگاه ایزد منّان برای ایشان رحمت واسعه الهی و همجواری با فرزندان شهیدش و برای عموم بازماندگان صبر و سلامتی مسألت دارم.انتهای پیام/
به گزارش خبرنگار پارلمانی خبرگزاری فارس، نمایندگان مجلس شورای اسلامی در جلسه علنی امروز (چهارشنبه، 25 تیر) مجلس، عضو ناظر در مجمع عمومی صندوق تامین خسارت های بدنی را انتخاب کردند.بر همین اساس و با رای نمایندگان مجلس، احمد امیرآبادی فراهانی عضو کمیسیون اقتصادی مجلس با 131 رأی از مجموع 160 رأی اخذ شده به عنوان عضو ناظر در مجمع عمومی صندوق تامین خسارت های بدنی انتخاب شد.مطابق اساسنامه این مجمع، یکی از نمایندگان کمیسیون اقتصادی مجلس شورای اسلامی، به انتخاب کمیسیون مذکور به عنوان عضو ناظر و بدون حق رأی در جلسات مجمع شرکت می‌کند.انتهای پیام/
به گزارش خبرنگار پارلمانی خبرگزاری فارس، نمایندگان مجلس شورای اسلامی در جلسه علنی امروز (چهارشنبه 25 تیرماه) مجلس، اعضای هیات امنای صندوق توسعه ملی را انتخاب کردند.بر همین اساس، محمدرضا دشتی اردکانی را با 120 رأی و سیدناصر موسوی لارگانی را با 92 رأی از مجموع 161 رأی مأخوذه به عنوان اعضای هیات امنای صندوق توسعه ملی از سوی نمایندگان مجلس انتخاب شدند.انتهای پیام/
به گزارش خبرنگار پارلمانی خبرگزاری فارس، احمد امیرآبادی فراهانی عضو هیات رئیسه مجلس شورای اسلامی در جلسه علنی امروز(چهارشنبه 25 تیر) مجلس شورای اسلامی ناظران مجلس در شورای رقابت را انتخاب کردند.محمد باقری بنایی عضو کمیسیون اقتصادی، مجتبی رضاخواه عضو کمیسیون برنامه ، بودجه و محاسبات و عباس‌پور عضو کمیسون صنایع و معادن به عنوان کاندیدای عضو ناظر در شورای رقابت معرفی شده بودند.بعد از رای گیری صورت گرفته در جلسه علنی امروز، نمایندگان مجلس شورای اسلامی رضاخواه را با 141 رأی، عباس‌پور را با 141 رأی و باقری را با 118 رأی از مجموع 170 آرای اخذ شده را به عنوان ناظران مجلس در شورای رقابت انتخاب کردند.انتهای پیام/
به گزارش خبرنگار پارلمانی خبرگزاری فارس، نمایندگان در نشست علنی امروز (چهارشنبه 25 تیرماه) مجلس شورای اسلامی اعضای ناظر بر شورای پول و اعتبار را انتخاب کردند.بر همین اساس سید شمس الدین حسینی را با 159 رأی و محمدحسین حسین زاده بحرینی را با 153 رأی را به عنوان اعضای ناظر بر شورای مذکور انتخاب شدند.انتهای پیام/
به گزارش خبرنگار پارلمانی خبرگزاری فارس، مجتبی رضاخواه نماینده مردم تهران امروز (چهارشنبه 25 تیر) در توضیح درخواستی برای تشکیل کمیسیون ویژه فضای مجازی، فناوری و اقتصاد دیجیتال اظهار داشت: همانطور که مقام معظم رهبری فرمودند مدیریت فضای مجازی به برنامه کوتاه مدت و میان مدت نیاز دارد.وی افزود: ‌اهمیت فضای مجازی و اقتصاد دیجیتال برای همگان مشخص است و این در حالی است که بعد از شیوع کرونا بایستی به افراد نیازمند کمک می‌کردیم اما زیرساخت لازم و بانک اطلاعاتی در این باره وجود نداشت.رضاخواه گفت: تشکیل کمیسیون ویژه فضای مجازی، فناوری و اقتصاد دیجیتال تداخلی با فعالیت‌های کمیسیون‌‌های اقتصاد و فرهنگی ندارد و من این موضوع را از اعضای این کمیسیون‌ها سؤال کردم.وی گفت:در حوزه نظارت باید برای تشکیل هر چه سریع‌تر دولت الکترونیک، شبکه ملی اطلاعات و بانک‌های اطلاعاتی و سازمانی برای حکمرانی بهتر اقدام کنیم.نماینده مردم تهران تصریح کرد: در این کمیسیون باید پیش نویس ارز دیجیتال، پیش‌نویس فعالیت‌های حوزه اقتصاد دیجیتال، پیش‌نویس قانون حفاظت از حریم شخصی و اشتراک گذاری داده‌ها و اطلاعات که می‌تواند به ما کمک کند را نهایی کنیم. این در حالی است که حریم شخصی افراد هم اکنون در حال نقض است ولی قانونی برای پیگیری این موضوع وجود ندارد.رضاخواه گفت: باید اطلاعات لازم در این بخش با استفاده از تشکیل کمیسیون ویژه فضای مجازی، فناوری و اقتصاد دیجیتال جمع‌آوری شده و در اختیار حاکمیت قرار گیرد و به همین دلیل درخواست تشکیل این کمیسیون ویژه را داده‌ایم.انتهای پیام/
به گزارش خبرنگار پارلمانی خبرگزاری فارس، مجتبی رضاخواه نماینده مردم تهران امروز (چهارشنبه 25 تیر) در توضیح درخواستی برای تشکیل کمیسیون ویژه فضای مجازی، فناوری و اقتصاد دیجیتال اظهار داشت: همانطور که مقام معظم رهبری فرمودند مدیریت فضای مجازی به برنامه کوتاه مدت و میان مدت نیاز دارد.وی افزود: ‌اهمیت فضای مجازی و اقتصاد دیجیتال برای همگان مشخص است و این در حالی است که بعد از شیوع کرونا بایستی به افراد نیازمند کمک می‌کردیم اما زیرساخت لازم و بانک اطلاعاتی در این باره وجود نداشت.رضاخواه گفت: تشکیل کمیسیون ویژه فضای مجازی، فناوری و اقتصاد دیجیتال تداخلی با فعالیت‌های کمیسیون‌‌های اقتصاد و فرهنگی ندارد و من این موضوع را از اعضای این کمیسیون‌ها سؤال کردم.وی گفت:در حوزه نظارت باید برای تشکیل هر چه سریع‌تر دولت الکترونیک، شبکه ملی اطلاعات و بانک‌های اطلاعاتی و سازمانی برای حکمرانی بهتر اقدام کنیم.نماینده مردم تهران تصریح کرد: در این کمیسیون باید پیش نویس ارز دیجیتال، پیش‌نویس فعالیت‌های حوزه اقتصاد دیجیتال، پیش‌نویس قانون حفاظت از حریم شخصی و اشتراک گذاری داده‌ها و اطلاعات که می‌تواند به ما کمک کند را نهایی کنیم. این در حالی است که حریم شخصی افراد هم اکنون در حال نقض است ولی قانونی برای پیگیری این موضوع وجود ندارد.رضاخواه گفت: باید اطلاعات لازم در این بخش با استفاده از تشکیل کمیسیون ویژه فضای مجازی، فناوری و اقتصاد دیجیتال جمع‌آوری شده و در اختیار حاکمیت قرار گیرد و به همین دلیل درخواست تشکیل این کمیسیون ویژه را داده‌ایم.انتهای پیام/
به گزارش خبرنگار پارلمانی خبرگزاری فارس، مهرداد گودرزوند نماینده مردم رودبار در مجلس شورای اسلامی به عنوان یکی از مخالفان کلیات طرح دوفوریتی اصلاح ماده 54 مکرر قانون مالیات های مستقیم در ارتباط با اخذ مالیات از خانه های خالی اظهار داشت: اگرچه ساماندهی بازار مسکن یکی از موضوعات اساسی و اولویت مجلس است، اما این امر باید با دقت نظر و بکارگیری سازوکارهای مناسب انجام شود، چرا که به جای بهبود شرایط موجب آشفتگی بیشتر می شود.وی با بیان اینکه طرح دوفوریتی اصلاح ماده 54 مکرر قانون مالیات های مستقیم در ارتباط با اخذ مالیات از خانه های خالی موجب نابسامانی بیشتر بازار می شود، افزود: این طرح باید در کمیسیون های عمران، برنامه، بودجه و محاسبات و اجتماعی مجلس مورد بررسی قرار می گرفت.وی همچنین عنوان کرد: طرح مذکور قابلیت اجرا نداشته و به چکش کاری بیشتر نیاز دارد، زیرا ممکن است موجب کاهش انگیزه تولیدکنندگان برای تولید مسکن شود.انتهای پیام/
به گزارش خبرگزاری فارس، وزارت میراث فرهنگی، گردشگری و صنایع دستی پیشنهاد اصلاح و بازنگری در آیین نامه شناسایی و صیانت از وسیله های نقلیه تاریخی را جهت سیر مراحل بررسی و تصویب، به کمیسیون امور زیربنایی، صنعت و محیط زیست دولت ارایه کرده است.وزارت میراث فرهنگی، گردشگری و صنایع دستی به منظور رفع برخی ابهامات در آیین نامه شناسایی و صیانت از وسیله های نقلیه تاریخی که در تاریخ ۱۷ شهریور ۱۳۹۵ به تصویب هیئت وزیران رسیده بود، پیشنهاد اصلاح و بازنگری در آیین نامه مذکور را جهت بررسی و تصویب در هیئت وزیران ارایه نموده است.انتهای پیام/
به گزارش خبرنگار پارلمانی خبرگزاری فارس، نمایندگان مجلس شورای اسلامی در جلسه علنی امروز (چهارشنبه 25 تیر) با تشکیل کمیسیون ویژه فضای مجازی، فناوری و اقتصاد دیجیتال مخالفت کردند.برخی از نمایندگان معتقد بودند که تشکیل این کمیسیون تداخل کاری با کمیسیون‌های اقتصادی و فرهنگی داشته و فضای مجازی ابعاد مختلفی دارد و نباید فقط محدود به اقتصاد دیجیتال شود.با رای‌گیری صورت گرفته در صحن علنی نمایندگان با تشکیل این کمیسیون ویژه مخالفت کردند.انتهای پیام/
"به گزارش خبرنگار پارلمانی خبرگزاری فارس، علی کریمی‌فیروزجایی، عضو هیأت رئیسه مجلس شورای اسلامی امروز (چهارشنبه 25 تیر) عضو هیأت رئیسه مجلس بیاینه تقدیر نمایندگان از فرمایشات مقام معظم رهبری در دیدار ویدئوکنفرانس با نمایندگان را قرائت کرد.متن این بیانیه به شرح ذیل است:قَدْ جاءَکُمْ مِنَ اللَّهِ نُورٌ وَ کِتابٌ مُبینٌ یَهْدی بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ ""بی‌تردید از سوی خدا برای شما نور و کتابی روشنگر آمده است، خدا به وسیله آن نور و کتاب کسانی را که از خشنودی او پیروی کنند به راه‌های سلامت راهنمایی می‌کند.""محضر مبارک حضرت آیت‌الله العظمی امام خامنه‌ای رهبر معظم انقلاب اسلامی مدظله‌العالی با تقدیم سلام و تحیت بیانات حضرتعالی در دیدار تصویری با نمایندگان مجلس شورای اسلامی برای فرزندانتان بسیار دلنشین، خوشحال‌کننده و البته تعهدآور بود. افتخار و عزت نمایندگی ملت سرافراز ایران که گوهری ارزشمند و بی‌بدیل نزد نمایندگان ملت است به خودی خود مسئولیت سنگین و خطیری است ولی توصیفات حضرتعالی از مجلس یازدهم به عنوان مجلس امید و انتظار مردم و یکی از قوی‌ترین و انقلابی‌ترین مجالس بعد از انقلاب مسئولیت مضاعفی را بر دوش نمایندگان مردم گذاشت. از حسن توجه و لطف و محبت پدرانه حضرتعالی در حق مجلس یازدهم و نمایندگان مردم شریف، عزیز و سربلند ایران در این مجلس صمیمانه سپاسگزاریم و امیدواریم در ادامه این مسیر با تأسی به توصیه‌های حضرتعالی بتوانیم با استفاده از ظرفیت‌های مغفول مانده عظیمی که در کشور وجود دارد در جهت بهبود زندگی مردم به ویژه محرومان و مستضعفان عمل نماییم.رهبر عزیز ما نمایندگان مردم در مجلس یازدهم برای انجام این مسئولیت خطیرعزم خود را جزم کرده‌ایم و یک صدا و همدل در پی آن هستیم که در وضعیت اقتصادی کشور تحول اساسی و ملموس ایجاد کنیم.در همین راستا با تمام توان خود و با استفاده از تمامی ظرفیت‌های قانونگذاری و نظارتی مجلس تصویب و پیگیری بسته اقتصاد مردمی را که حضرتعالی نیز بر اجرایی شدن آن تأکید فرمودید محور برنامه‌های مجلس یازدهم قرار دهیم.ما نمایندگان ملت بزرگ ایران اسلامی و حضرتعالی و مردم عزیز ایران متعهد می‌شویم ضمن پایبندی به سوگند شرعی نمایندگی و پاسداری از اسلام و نگاهبانی ازدستاوردهای انقلاب با در نظر داشتن اولویت‌ها و مسائل اصلی به بهترین شکل امید و انتظار مردم و حضرتعالی به این مجلس را به نتیجه مطلوب برسانیم و با در نظر داشتن اصول و ارزش‌های انقلاب اسلامی و پرهیز از همه آفت‌ها و موانعی که می‌تواند خلوص، صدق نیت، توانایی و کارآمدی نمایندگان و مجموعه مجلس شورای اسلامی را تضعیف کند در راستای ایفای وظایف قانونی خود به بهترین نحو به مردم عزیز ایران خدمت کنیم و با تقویت بیش از پیش مرکز نظارت بر رفتار نمایندگان گامی بلند در راستای صیانت از مقام والای نمایندگی ملت سرافراز ایران اسلامی برداریم.حضرت آقا توصیه‌ها و تذکرات حضرتعالی در ابتدای فعالیت این مجلس نعمت بزرگی است که در مسیر راه و مخاطرات را برای ما روشن کرد و بی‌شک این نکات چراغ راه تمامی نمایندگان مردم خواهد بود تا با نیت خدمت به مردم و به دور از برخورد احساسی و غیرمنطقی در مسیر پیگیری مسائل اصلی کشور بر مدار متانت و خردمندی با قدرت و قوت استوار باقی بمانیم.رعایت بی کم و کاست این تذکرات مجلس شورای اسلامی را در ریل اصلی عمل به وظایف قانونی خود نگاه خواهد داشت و ما خود را به تحقق و رعایت عملی آنها ملزم و متعهد می‌دانیم. در این مسیر پرفراز و نشیب صمیمانه تقاضامند دعای خیرتان هستیم و از درگاه ایزد منان سلامتی و عزت روزافزون حضرتعالی و ملت شریف ایران را تحت عنایات خاصه حضرت بقیه‌الله الاعظم ارواحنا فداه مسئلت می‌نماییم.انتهای پیام/"
رحیم زارع عضو کمیسیون برنامه و بودجه مجلس شورای اسلامی در گفت‌وگو با خبرنگار پارلمانی خبرگزاری فارس، به دنبال مطالبه جمعی از مخاطبان سامانه «فارس من» در پی عدم واریز سود مجامع بورس توسط سامانه سجام اظهار داشت: ما حتما این موضوع را به زودی در کمیسیون برنامه و بودجه مجلس شورای اسلامی پیگیری خواهیم کرد.وی افزود: طبیعی است که هر باید هر چه سریع تر باید سود مجامع بورس توسط سامانه سجام پرداخت شود و این مطالبه بحقی است.نماینده مردم آباده در مجلس شورای اسلامی در ادامه عنوان کرد که ما پس طرح این موضوع در مجلس و پیگیری‌های لازم، گزارش آن را به مجلس خواهیم داد.به گزارش فارس، جمعی از مخاطبان سامانه «فارس من» با ثبت سوژه‌ای با عنوان «عدم واریز سود مجامع بورس توسط سامانه سجام» خواستار رسیدگی به این موضوع شدند.در این مطالبه عنوان شده است: یکی از دلایل تاسیس شرکت سپرده‌گذاری مرکزی اوراق بهادار و تسویه وجوه سجام واریز سود مجامع به حساب سهامداران مشمول بوده، به همین علت شماره شبا نیز از سهامداران دریافت شده اما متاسفانه تنها چیزی که به آن توجه نشد همین مطلب بود.مخاطبان همچنین عنوان کرده‌اند که با توجه به اینکه هر کدام از شرکت های بورسی روش‌های خاصی جهت پرداخت سود انتخاب می‌کنند و اینکه بانک‌های متفاوتی جهت دریافت سود مجامع معرفی می‌نمایند، همچنین برخی از سودها آنقدر کم و بی‌ارزش است که سهامدار به بانک مراجعه نمی‌کند و سود مجامعی که باید به جیب سهامدار می‌رفت به جیب شرکت رفته و شرکت‌ها از همین سودهای ناچیز پول هنگفتی به جیب می‌زنند. با توجه به رسالت اصلی این شرکت جهت پرداخت سود مجامع درخواست رسیدگی هرچه سریع‌تر به این موضوع را از سازمان‌های مربوطه و همچنین مجلس شورای اسلامی درخواست داریم.انتهای پیام/
به گزارش خبرنگار پارلمانی خبرگزاری فارس، فرهاد بشیری در نطق میان‌دستور خود در نشست علنی امروز (چهارشنبه 25 تیرماه 99) گفت: از آقای رئیس جمهور می‌خواهم تمام مساعی خود و همه ظرفیت‌های کشور را‌‌‌‌‌‌‌‌‌‌ برای مبارزه با ویروس کرونا به کار گیرد و دستگاه‌های مسؤول تمام کسانی را‌‌‌‌‌‌‌‌‌‌ که در این زمینه قصور و کوتاهی دارند شناسایی کنند و با آنها برخورد قانونی داشته باشند.نماینده مردم پاکدشت در مجلس شورای اسلامی اظهار داشت: درخواست من از مردم نیز این است که توصیه‌های مسؤولان مبارزه با کرونا را‌‌‌‌‌‌‌‌‌‌ جدی‌تر بگیرند تا از این ویروس خانمانسوز با رعایت نکات بهداشتی و تولید واکنس کرونا پیروز شویم.وی افزود: گرانی افسارگسیخته و نفس‌گیر قیمت کالاها به ویژه کالاهای تولیدی تحت نظارت دولت و افزایش قیمت ارز و سکه و کاهش ارزش پول ملی کرونای اقتصادی شده و به جان مردم ما افتاده است.بشیری خاطرنشان کرد: لازم است رئیس جمهور به عنوان اولین مقام اجرایی کشور نظارت حداکثری بر امور اقتصادی کشور داشته باشد و نسبت به معرفی وزیر برای وزارت صنعت، معدن و تجارت بیش از این تعلل نکند.نماینده مردم پاکدشت در مجلس شورای اسلامی اظهار داشت: مجلس باید تمام هم و غم خود را‌‌‌‌‌‌‌‌‌‌ بر رفع مشکلات اقتصادی کشور متمرکز کند و یک بسته حمایتی با هماهنگی دولت برای اقشار کم‌درآمد در نظر بگیرد و برای درازمدت با برنامه ریزی دقیق دیپلماسی اقتصادی کشور را‌‌‌‌‌‌‌‌‌‌ فعال کند و صادرات را‌‌‌‌‌‌‌‌‌‌ در کنار تولید رونق دهد.وی در پایان گفت: مشکلات مردم فقط اقتصادی نیست بلکه تفاوت در پرداخت‌ها نیز هست و رسیدگی به اختلاس‌ها باید جدی‌تر شود و در خصوص شفاف‌سازی در همه زمینه‌ها اقدامات اساسی صورت گیرد.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرگزاری فارس به نقل از پایگاه اطلاع‌رسانی هیئت دولت، در جلسه اصلی کمیسیون لوایح هیئت دولت که به ریاست علیرضا آوایی روز شنبه ۲۱ تیر برگزار گردید، روند بررسی لایحه پیشنهادی قوه قضاییه با عنوان «صیانت، کرامت و تأمین امنیت بانوان در برابر خشونت» با تصویب تعدادی دیگر از مواد آن پیگیری گردید و ادامه روند بررسی به جلسات آتی موکول شد.با وجود پیشرو بودن جامعه ایرانی در حفظ کرامت زن نسبت به جوامع دیگر و غنای آموزه های دینی در حفظ امنیت روانی، جسمی زن و اصول مترقی قانون اساسی، برخی از اهداف مدنظر تاکنون محقق نشده است.به همین دلیل، قوه قضائیه نسبت به تدوین لایحه «صیانت، کرامت و تأمین امنیت بانوان در برابر خشونت» به منظور تحقق اصول و آرمان‏های قانون اساسی در جهت حفظ کرامت زنان و حمایت از آنان در برابر اقسام مختلف رفتارهای خشونت‏آمیزی که وضعیت و موقعیتشان را مورد خدشه قرار می‏دهد و تعیین ضمانت اجراهای مناسب و همچنین تمهید تدابیر لازم برای حمایت از زنان خشونت دیده یا در معرض خشونت، اقدام نموده و بواسطه وزارت دادگستری، آن را برای سیر مراحل بررسی و تصویب به کمیسیون لوایح هیئت دولت ارائه نموده است.مطابق این لایحه پیشنهادی، هر رفتار عمدی که به جهت جنسیت یا موقعیت آسیب‌پذیر یا نوع رابطه مرتکب، بر زن واقع شود و موجب ورود آسیب یا ضرر به جسم یا روان یا شخصیت، حیثیت و یا حقوق و آزادی های قانونی زن شود، در قالب یکی از عناوین جرایم علیه تمامیت جسمانی، جرایم علیه حیثیت معنوی و روانی، جرایم علیه عفت و اخلاق عمومی، جرایم علیه حقوق و تکالیف خانواده و جرایم علیه آزادی های مشروع بانوان، مطابق مقررات این قانون رسیدگی می شود.هم چنین در این لایحه، قوه قضائیه مکلف گردیده تا شعب بازپرسی و دادگاه جهت رسیدگی به پرونده های موضوع این قانون را ایجاد نماید. هم‌چنین، قضات دادسرا و دادگاه های موضوع این قانون، از قضاتی که دوره آموزشی لازم را گذرانده اند، انتخاب می شوند.روند بررسی لایحه  مزبور که پس از طی مراحل مطالعه در کمیته های فرعی و تخصصی کمیسیون لوایح هیئت دولت، در حال حاضر ‌در دستور کار جلسه اصلی این کمیسیون قرار دارد، در جلسه اصلی روز شنبه این کمیسیون ادامه یافت که با تصویب برخی مواد دیگر متن مصوب کمیته فرعی همراه بود، ادامه مراحل بررسی نیز به جلسه آتی موکول شد.گفتنی است، جلسه اصلی کمیسیون لوایح هیئت دولت به ریاست علیرضا آوایی، وزیر دادگستری و با حضورلعیا جنیدی، معاون حقوقی رئیس جمهور، جمشید انصاری، معاون رئیس جمهور و رئیس سازمان اداری و استخدامی کشور، معصومه ابتکار، معاون امور زنان و خانواده رئیس جمهور و دیگر نمایندگان وزارت خانه های امور اقتصادی و دارایی، تعاون، کار و رفاه اجتماعی، دادگستری، آموزش و پرورش، راه وشهرسازی، فرهنگ و ارشاد اسلامی و کشور، جهاد کشاورزی، بهداشت، درمان و آموزش پزشکی و وزارت علوم، تحقیقات و فناوری، معاونت حقوقی رئیس جمهور، قوه قضائیه، کانون وکلای دادگستری، شورای عالی استان ها، سازمان ثبت اسناد و املاک کشور، نیروی انتظامی و حسن مرادی،‌دبیر کمیسیون روز شنبه ۲۱ تیر به میزبانی سالن جلسات کوثر نهاد ریاست جمهوری تشکیل شد.انتهای پیام/
به گزارش خبرنگار پارلمانی خبرگزاری فارس، پرویز محمدنژاد در نطق میان‌دستور خود در نشست علنی امروز (چهارشنبه 25 تیرماه 99) گفت: همانطور که رهبر معظم انقلاب فرمودند؛ ما در زمینه عدالت نمره مطلوبی را‌‌‌‌‌‌‌‌‌‌ کسب نکرده‌ایم. من آثار این بی عدالتی را‌‌‌‌‌‌‌‌‌‌ دیده‌ام و چشیده‌ام و لذا در راستای تحقق خواست مقام معظم رهبری و دفاع از حقوق مستضعفان امروز کمر همت بسته‌ام تا به قدر توان خویش و بضاعت خود در زمینه‌های مختلف علی‌الخصوص اقتصاد و فرهنگ علم مبارزه با بی عدالتی را‌‌‌‌‌‌‌‌‌‌ بردارم و حقوق آنان را‌‌‌‌‌‌‌‌‌‌ استیفا کنم.نماینده مردم لنگرود در مجلس شورای اسلامی اظهار داشت: اینک دست مساعدت به سمت شما نمایندگان ملت دراز می‌کنم تا در این راه و تحقق عدالت حرکت کنیم.وی افزود: یکی از مشکلات حوزه انتخابیه من عدم مزیت شناسی در حوزه کشاورزی است. امروز بزرگ‌ترین فقر مملکت ما این است که ما طرح جامع مزیت شناسی نداریم، ما منابع تولید ثروت را‌‌‌‌‌‌‌‌‌‌ نمی‌شناسیم.محمدنژاد خاطرنشان کرد: بازنشستگان فرهنگی آیینه تمام نمای شاغلان در این حوزه هستند، ما استیفای حق و حقوق بازنشستگان فرهنگی را‌‌‌‌‌‌‌‌‌‌ بارها استیفا کردیم اما دریغ از یک مقدار توجه، همسان سازی حقوق معلمان و کارگرانی که در قالب قراردادهای معین و دیگر قراردادهای جانبی در شرکت‌ها و ادارات کار می‌کنند، باید مورد توجه قرار گیرند.نماینده مردم لنگرود در مجلس شورای اسلامی با اشاره به مشکلات حوزه انتخابیه خود در بخش‌های مختلف از مسؤولان خواستار رسیدگی به حل مشکلات و حل آنها شد.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرگزاری فارس، وزارت علوم، تحقیقات و فناوری سرفصل پیشنهادی وجوه حق ثبت نام مصوب آزمون‌های سال ۱۳۹۹ و ۱۴۰۰ ورودی دانشگاه‌ها و موسسات آموزش عالی و استخدامی متمرکز دستگاه‌های اجرایی را جهت سیر مراحل تصویب به کمیسیون علمی، تحقیقاتی و فناوری هیئت دولت ارائه نموده است.سازمان سنجش آموزش کشور همه‌ساله به منظور تأمین اعتبار هزینه‌های آزمون‌های ملّی و فراملّی، به استناد بند (الف) تبصره (۴۹) قانون بودجه سال ۱۳۶۴ کل کشور که جزء تبصره‌های دائمی است، نسبت به برآورد و پیشنهاد هزینه مورد نیاز و قابل‌دریافت از داوطلبان آزمون‌ها و تأمین و پوشش کلیه هزینه‌های آن سازمان از محل وجوه دریافتی آزمون‌ها اقدام می‌کند و هیچ مبلغی جهت تأمین هزینه‌های جاری و تملک دارایی‌های سرمایه‌ای از دولت دریافت نمی‌کند.در همین راستا وزارت علوم، تحقیقات و فناوری، جدول پیشنهادی وجوه حق ثبت‌نام مصوّب آزمون‌های سال ۱۳۹۹ و ۱۴۰۰ داوطلبان آزمون‌های ورودی دانشگاه‌ها و مؤسسات آموزش عالی و استخدامی متمرکز دستگاه‌های اجرایی را جهت سیر مراحل بررسی به هیئت دولت ارائه نموده است.انتهای پیام/
به گزارش خبرنگار پارلمانی خبرگزاری فارس، الیاس نادران نماینده مردم تهران در مجلس شورای اسلامی در مخالفت با کلیات طرح دوفوریتی اصلاح ماده 54 مکرر قانون مالیات های مستقیم در ارتباط با اخذ مالیات از خانه های خالی اظهار داشت: براساس طرح مذکور ساز و کار اخذ مالیات از خانه های خالی تغییر کرده و مضاعف می شود، این در حالی است که اگر در اخذ مالیات از خانه های خالی، دقت نظر نداشته باشیم، نقدینگی و سرمایه مردم به سمت سایر بازارها سوق داده می شود.وی با بیان اینکه تصویب کلیات طرح دوفوریتی اصلاح ماده 54 مکرر قانون مالیات های مستقیم در ارتباط با اخذ مالیات از خانه های خالی آثار تورمی دارد، افزود: در صورتی که نرخ اخذ مالیات از خانه های خالی افزایش یابد، صاحبان این خانه ها تلاش می کنند منابع مورد نیاز خود را از سایر خانه ها و با افزایش اجاره بها تامین کنند که این امر موجب نابسامانی بیشتر بازار می شود.نادران ادامه داد:  طرح دوفوریتی اصلاح ماده 54 مکرر قانون مالیات های مستقیم در ارتباط با اخذ مالیات از خانه های خالی اجرایی و عملیاتی نیست و فقط تعادل در بازار را از بین می برد.انتهای پیام/
به گزارش خبرنگار پارلمانی خبرگزاری فارس، احمد محرم زاده در نطق میان دستور خود در نشست علنی امروز مجلس (چهارشنبه 25 تیر 99) گفت: گرانی و تورم وحشتناک و سقوط ارزش پول ملی امان هموطنان عزیز را‌‌‌‌‌‌‌‌‌‌ بریده، سفره مردم بسیار کوچک شده، وضعیت اقتصادی، معیشت و گذران زندگی مردم نابسامان است.نماینده مردم اهر در مجلس شورای اسلامی اظهار داشت: مجلسی‌ها و دولتمردان چاره‌ای بیندیشید و به این اوضاع و احوال رسیدگی کنید. کارمندان، کارگزاران و معلمان هم گریان هستند. کارگران و بیکاران هم نالان. اینها همه ناشی از سوءمدیریت است.وی افزود: ذخایر معدنی و پتانسیل‌های زیادی را‌‌‌‌‌‌‌‌‌‌ در کشور داریم و آنچه که نداریم مدیریت صحیح و عادلانه است. مدیریت نظام پولی و مالی کشور هم متأسفانه معلول است.محرم‌زاده خاطرنشان کرد: همانطور که رهبر معظم انقلاب در دیدار ویدئوکنفرانسی نمایندگان با ایشان فرمودند؛ مجلس یازدهم هم مجلس امید است و هم مجلس انتظار. مردم از نمایندگان انتظار دارند و چشم امید بسته‌اند.نماینده مردم اهر در مجلس شورای اسلامی اظهار داشت: در انجام وظیفه تقنینی نمایندگان باید قانونی را‌‌‌‌‌‌‌‌‌‌ وضع کنند تا گره از مشکلات مردم و طبقات آسیب‌پذیر باز کنند و در بعد نظارت اول باید به خودمان نظارت کنیم و بر هوای نفسمان ناظر باشیم تا ناظر خوبی برای دیگران به شمار رویم.وی در تذکری به رئیس جمهور افزود: بیمه تکمیلی دی بیش از سه سال است که هزینه‌های دارویی و درمان ایثارگران و جانبازان انقلاب اسلامی را‌‌‌‌‌‌‌‌‌‌ پرداخت نمی‌کند. لازم است تا توجه لازم برای حل مشکل این بزرگواران صورت گیرد.محرم‌زاده خاطرنشان کرد: دولت باید به حال کارگزاران محترم شرکتی چاره‌ای بیندیشد که سال‌هاست با صداقت در سازمان‌ها و ادارات تلاش می‌کنند ولی مثل سیستم ارباب ـ رعیتی از آنها استفاده می‌شود و با دستمزد کم و بدون بیمه که ناشی از عدم نظارت وزارت کار است، کار می‌کنند.نماینده مردم اهر در مجلس شورای اسلامی در پایان با اشاره به مشکلات حوزه انتخابیه خود در بخش‌های مختلف از مسؤولان خواستار رسیدگی به این مشکلات و حل آنها شد.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرنگار گروه سیاسی خبرگزاری فارس سعید نمکی وزیر بهداشت در حاشیه جلسه هیات دولت در جمع خبرنگاران با بیان اینکه خوشبختانه با همکاری مردم و با کمک همه مسئولین استانی، استانداران محترم و همکاران پرتلاش شبانه‌روزی در دانشگاه‌های علوم پزشکی، امروز وضعیت مطلوب‌تری داریم و بیماری در استان‌هایی مثل کرمانشاه، کردستان و سیستان و بلوچستان تا حد بالایی و هرمزگان و خوزستان خوشبختانه در حد کنترل شده است و موارد ورودی ما بسیار کمتر از قبل است و بیماران بستری‌مان در حد کنترل‌اند و خوشبختانه مرگ و میرها رو به کاهش است.وی در عین حال افزود:‌ اگرچه در استان‌هایی مثل مازندران، خراسان رضوی و خود تهران و البرز جای نگرانی داریم و انشاءالله بتوانیم در اینجا هم بیماری را مهار و کنترل کنیم.وزیر بهداشت ادامه داد: این گزارش را من خدمت رئیس جمهور محترم و اعضای هیئت دولت تقدیم کردم و این گزارش بسیار خشنود کننده است که خوشبختانه مردم باز همراهی بیشتری در زدن ماسک و رعایت فاصله‌ها می‌کنند و همینطور گزارشی از تفویض اختیاری که رئیس‌جمهور موافقت فرمودند که ما به استان‌ها و کمیته‌های استانی بکنیم ارائه شد. در کمیته‌های استانی مبارزه با کرونا خوشبختانه تصمیمات بسیار خوبی برای محدودیت های جدید گرفته شده و اگر بتوانیم این روند را تا دو هفته آینده خوب دنبال کنیم در کاهش موارد ابتلا بسیار موفق‌تر از قبل خواهیم بود.وی با اشاره به بحث داروهای درمان بیماری کرونا اظهار داشت:‌ بیماری کووید ۱۹ هنوز هیچ داروی موثر قابل اعتمادی در دنیا ندارد، اما رمدسیویر و فاویپیراویر دو دارویی است که برخی از همکاران ما تجویز می کنند و به خصوص رمدسیویر را که در آمریکا و اروپا هم تاکید بر اثربخشی آن بود، می نویسند و مردم با یک سری شیاد در قاچاق این فرآورده و فراورده‌های جعلی آن روبه‌رو بودند که خوشبختانه دیروز به اندازه کافی این دارو را توزیع کردیم. انشاءالله هفته آینده اولین تولید ملی این دارو هم عرضه خواهد شد و کمبودی در این زمینه نخواهیم داشت.نمکی در پاسخ به سوالی در خصوص اعمال محدودیت در تهران و شهرهای دیگر خاطرنشان کرد:‌ این تصمیم را قبلاً به ستاد استانی تهران فرمانده تهران بزرگ آقای دکتر زالی ابلاغ کرده‌ایم و استاندار محترم آقای بندپی این را به دستگاه های مختلف در مورد برخی محدودیت های جدید اعلام کرده‌اند. یک هفته با همین آهنگ خواهیم رفت و اگر اثرات کمتر از آن چیزی که انتظار داریم را دیدیم قطعاً محدودیت های بیشتری را اعمال خواهیم کرد.انتهای پیام/
به گزارش حوزه پارلمانی خبرگزاری فارس به نقل از خانه ملت، بیژن زنگنه با بیان اینکه وزارت نفت برای اصلاح طرح سهمیه‌بندی بنزین -مبنی بر تغییر سهمیه بنزین از هر خودرو به هر خانوار- برنامه‌ای ندارد، گفت: اصلا ما فعلا چنین برنامه‌ای نداریم و من که هیچ وقت برنامه نداشتم و دولت نیز فعلا هیچ پیشنهادی نداده است.وزیر نفت ادامه داد: ظاهرا دوستانی از نمایندگان مجلس چنین برنامه‌ای دارند که درصورت طی شدن مراحل قانونی آن و تبدیل به قانون، آنگاه همه باید از قانون اطاعت کنیم.وی همچنین درخصوص برنامه‌های وزارت نفت برای برقراری ارتباط مجدد گازی با ترکمنستان، گفت: باید با آن‌ها مذاکره کنیم چراکه حل این مسئله منوط بر مذاکره است و تا قبل مذاکره نمی‌توان پیش‌بینی مشخصی داشت.انتهای پیام/
سیدامیرحسین قاضی زاده هاشمی نایب رئیس مجلس شورای اسلامی در گفت‌‌وگو با خبرنگار پارلمانی خبرگزاری فارس، با اشاره به مباحث مطرح شده پیرامون ارتباطات ایران و چین و اینکه موضوع واگذاری کیش به چینی ها صحت دارد یا خیر، اظهار کرد: خوشبختانه متون انگلیسی و فارسی این موافقتنامه در سایت ها منتشر شده اما چیزی که مسلم است هنوز چنین توافقی رسمی نشده است.وی افزود: هر معاهده، توافقنامه یا پروتکلی میان ایران و کشورهای دیگر بعد از نهایی شدن میان دولت‌ها باید برای تصویب به مجلس شورای اسلامی بیاید که نمونه آن موافقتنامه جلوگیری از اخذ عوارض مضاعف میان ایران و هند بود که هفته گذشته در صحن علنی مجلس بررسی و مقرر شد دو کشور میزان عوارض دریافتی را کمتر کنند.نایب رئیس مجلس شورای اسلامی با تأکید بر اینکه تمام موافقتنامه های بین المللی و کنوانسیون ها به مجلس می آید و در آنجا متن آن علنی می شود گفت: طی دو سال و نیم گذشته مذاکرات میان ایران و چین در حال انجام بوده، اما هنوز از سوی هیچکدام از دو دولت ایران و چین قطعی نشده است.قاضی زاده هاشمی با اشاره به اینکه چین یک برنامه توسعه جهانی به نام (همگرا) را دنبال می‌کند و در پی آن سرمایه گذاری عظیمی در بندر گوادر پاکستان انجام داده، تصریح کرد:  چینی ها برای تقویت این پروژه توسعه ای یک خط ریلی و جاده ای از پاکستان به چین کشیده اند.وی گفت: جمهوری اسلامی ایران در منطقه گسترده مکران و چابهار امکانات ویژه ای دارد که می‌تواند برای گسترش تجارت خود با جهان از این ظرفیت عظیم استفاده کند.نماینده مردم مشهد در مجلس شورای اسلام خاطرنشان کرد: اگر بنا باشد که ایران نتواند در  غرب سرمایه گذاری خوبی داشته باشد ممکن است در چابهار هم در رقابت با بندر گوادر دچار مشکل شود. همچنین خط لوله گاز صادرات به هند و پاکستان که از عسلویه تا مرز پاکستان کشیده شده به دلیل اختلافات هند و پاکستان و دخالت های آمریکا تا کنون هیچ بهره ای برای ما نداشته است.وی بیان کرد: چینی ها اکنون خریدار گازی هستند که خط لوله آن تا مرز پاکستان رفته است. چین تمایل دارد از طریق راه شمال به جنوبی که در پاکستان احداث کرده این گاز را به چین ببرد.انتهای پیام/
به گزارش خبرنگار حوزه دولت خبرگزاری فارس، رضا اردکانیان، وزیر نیرو، پیش از ظهر امروز (چهارشنبه ۲۵ تیرماه) در حاشیه جلسه هیأت دولت درباره پروژه‌های در دست افتتاح وزارت نیرو گفت: فردا پروژه‌هایی به بهره‌برداری می‌رسد که یکی از آن‌ها آب شیرین‌کن بندرعباس است که ۹۰ هزار جمعیت شهرستان خمیر در یک فاز از آن بهره‌مند خواهند شد و بقیه فازها هم تا پایان سال تکمیل خواهد شد.اردکانیان به پروژه آبرسانی به شهرستان  بشاگرد اشاره کرد و گفت: این پروژه، کار بسیار ارزنده‌ و پیچیده‌ای است که ۹۰۰ متر آب باکیفیت را از سد جگین پمپاژ می‌کند و شهرستان بشاگرد و شهرهای مختلف آن از این آب بهره‌مند خواهند شد.وزیر نیرو افزود: همچنین فردا یک واحد نیروگاه گازی در قشم به بهره‌برداری خواهد رسید.انتهای پیام/
به گزارش خبرنگار پارلمانی خبرگزاری فارس، نمایندگان مجلس شورای اسلامی در نشست علنی امروز (چهارشنبه) پارلمان گزارش کمیسیون اقتصادی مجلس در راستای طرح اصلاح ماده ۵۴ مکرر قانون مالیات‌های مستقیم که مربوط به اخذ مالیات از خانه‌های خالی می‌شد را بررسی کردند.وکلای ملت در نهایت با کلیات این طرح موافقت کردند.در صورت تصویب نهایی این طرح، واحدهای مسکونی در شهرهای بالای صدهزار نفر، بعداز گذشت یکسال از پایان ساخت یا گذشت شش ماه از آخرین انتقال یا زمان سکونت، درسال نخست مشمول مالیاتی به ازای هرماه دوبرابر ارزش اجاره می‌شود.همچنین واحدهای مسکونی خالی از سکنه به استناد سامانه ملی املاک و اسکان، خانه های خالی از سکنه شناسایی می شوند که مالیات آنها در سال‌های بعد 50 درصد بیش از سال قبل خواهد بود. این مالیات از سال دوم اجرا، مشمول تمام شهرها خواهد شد.به گزارش فارس، «درخواست مبارزه با احتکار مسکن با اخذ مالیات سنگین» از سوژه‌هایی بود که در سامانه «فارس من» منتشر شد و شده و مخاطبان خواهان پیگیری این موضوع شدند.انتهای پیام/
به گزارش خبرنگار پارلمانی خبرگزاری فارس، حسن لطفی نماینده مردم رزن در مجلس شورای اسلامی در نشست علنی امروز(چهارشنبه) پارلمان در تذکر شفاهی با استناد به بند (6) ماده (22) آیین‌نامه داخلی اظهار داشت: به رغم اینکه سه هفته از آغاز به کار صحن علنی می‌گذرد اما همچنان دستور کار هفتگی مجلس نه از طریق سیستم و نه به صورت چاپی در اختیار نمایندگان قرار نمی‌گیرد.وی افزود: وقتی نمایندگان به دستور کار هفتگی دسترسی نداشته باشند نمی‌توانند پیشنهادی را در خصوص طرح‌ها و لوایح ارائه شده مطرح کنند بنابراین لازم است هیأت رئیسه به این موضوع ورود پیدا کرده و دستور کار هفتگی را به صورت چاپی در اختیار نمایندگان قرار دهند.در ادامه امیرحسین قاضی زاده هاشمی که بخشی از ریاست جلسه علنی را بر عهده داشت، در پاسخ به وی گفت: این موضوع قابل بررسی است.انتهای پیام/
هادی بیگی‌نژاد نماینده مردم ملایر در مجلس شورای اسلامی در گفت‌وگو با خبرنگار پارلمانی خبرگزاری فارس، درباره سؤال نمایندگان مجلس از رئیس‌جمهور اظهار داشت: مسئولان دولتی روش رودرویی با مجلس را در پیش گرفته‌اند.وی با بیان اینکه نمایندگان مجلس به دنبال برخورد با دولت و استیضاح رئیس‌جمهور نیستند، گفت:‌ ما به دنبال مچ گیری از مسئولین دولتی نیستیم ولی متاسفانه دولت نسبت به مجلس و نمایندگان آن که وکلای مردم در خانه ملت هستند، بی‌توجه است.نماینده مردم ملایر در مجلس تصریح کرد:‌نمایندگان بارها از مسئولین دولتی سؤال کردند که قوه مجریه چه برنامه‌ای در باره ارز دارد و بنا دارد چه کاری را انجام دهد. ضمن اینکه عدم اقدام قاطع دولت در حوزه مسکن چیست.بیگی‌نژاد خاطرنشان کرد: نمایندگان مجلس در جلسات تخصصی با موضوع مسکن که کارشناسان مرکز پژوهش‌های مجلس، مجمع تشخیص مصلحت نظام، ایتان، وزارت راه و شهرسازی برخی از مسئولین بانک‌ها دیدارهایی داشته‌ایم اما در نهایت به این نتیجه رسیدیم تا زمانی که شخص رئیس جمهور عزمی برای ورود به مسئله مسکن نداشته باشد کاری صورت نخواهد گرفت چرا که همه راه‌ها به رئیس‌جمهور ختم می‌شود.وی گفت: نباید اقدامات دولت محدود به تماس تلفنی آقای روحانی با وزیر راه وشهرسازی شود.نماینده مردم ملایر در مجلس گفت: متاسفانه مسئولین دولتی به هیچ وجه توجهی به مجلس ندارند.بیگی‌نژاد افزود: دولت در شهرستان‌ها به دنبال عصبانی کردن نمایندگان مجلس است چرا که نمایندگان از دستگاه‌های مختلف مستقر در شهرستان‌ها خواسته‌اند از مسئولین بومی استفاده کنند در حالی که هر مسئولین اخیرا نصب شده است بدون اطلاع نمایندگان بوده و غیر بومی است. ضمن اینکه استاندار یا معاونین او از فرمانداران و مدیران کل شهرستانی خواسته‌اند در مورد انتصابات هیچ گونه هماهنگی با نمایندگان مجلس نداشته باشند.همچنین وقتی تماس تلفنی با مسئولین شهرستانی می‌گیریم آنها پاسخگو نبوده و کاملا مشخص است که بنای رو در رویی با نمایندگان را دارند.عضو کمیسیون انرژی مجلس با اشاره به دیدار نمایندگان مجلس با مقام معظم رهبری به صورت ویدئوکنفرانس گفت: ‌من از فرمایشات ایشان این موضوع را متوجه شدم که مجلس باید نظارت جدی وقوی بر دولت داشته باشد ولی این اقدام باید کاملا مودبانه و بدون توهین و تهمت باشد. لذا اگر قرار است سؤالی از دولتمردی مطرح شود باید محترمانه باشد و به صورت منطقی بیان شده تا پاسخ مناسب را دریافت کنیم.بیگی‌نژاد افزود: ‌برداشت شخصی من از اظهارات مقام معظم رهبری آن است که ایشان با استیضاح رئیس‌جمهور موافق نیستند چرا که قطعا در استیضاح بگو مگو و نزاع وجود دارد که منجر به خسران برای مردم خواهد شد. ولی به نظرم ایشان در مورد سؤال از رئیس جمهور مخالفتی ندارند و به همین دلیل این سؤال باید مؤدبانه و محترمانه انجام شود.وی تصریح کرد: ابزارهای نظارتی مجلس محدود است که می‌توان به تذکر کتبی و شفاهی و سؤال و استیضاح اشاره کرد اما وقتی اجرای قانون به خوبی از سوی دولتمردان انجام نمی‌شود چه راهی غیر از استفاده از این ابزارها وجود دارد. به نظر می‌رسد دولت در برخی امورات و اقدامات به دنبال عصبانی کردن نمایندگان مجلس است و عملا همکاری واقعی را با مجلس ندارد.نماینده مردم ملایر در مجلس در پایان گفت:‌ متاسفانه بعد از طرح سؤال از رئیس‌جمهور، دولتمردان و دفتر معاونت پارلمانی آقای روحانی در مجلس با وجود تعداد امضاهای بالای این سؤال حتی پیگیری نکردند دلیل نمایندگان برای طرح این سؤال چیست که در نهایت جلسه‌ای برگزار شده و با یکدیگر گفت‌وگو کنیم و به نظر می‌رسد که دولت نسبت به مجلس بی‌توجهی کاملی را دارد.انتهای پیام/
به گزارش خبرنگار پارلمانی خبرگزاری فارس، حجت‌الاسلام سیدمحمدرضا میرتاج‌الدینی نماینده مردم تبریز در مجلس شورای اسلامی در نشست علنی امروز(چهارشنبه) پارلمان در تذکر شفاهی خطاب به نمایندگان مجلس و هیأت رئیسه بر اساس ماده (21)، (22) و (194) در خصوص نحوه انتخاب اعضای هیأت نظارت بر رفتار نمایندگان که در حال برگزاری بود و حواشی را در صحن به همراه داشت، گفت: آنچه مسلم است یک شاخص و میزان برای اداره مجلس وجود دارد که اگر همه بر اساس آن عمل کنند گفت وگو، جدل و تعارض ایجاد نمی‌شود.وی افزود: بر اساس ماده 194 آیین‌نامه داخلی مجلس شورای اسلامی افراد برای حضور در هیأت نظارت بر رفتار نمایندگان ثبت‌نام کرده و هیأت رئیسه 4 نفر را انتخاب می‌کنند که نمایندگان مجلس به آنها رأی بدهند.وی تصریح کرد: 34 نفر برای عضویت در این هیأت ثبت‌نام کرده بودند که بنده نیز یکی از آنها بودم ولی هیأت رئیسه این تعداد را انتخاب کرد، ضمن اینکه نمایندگان نیز باید به این نکته توجه کنند که اعتراض‌ها، تذکرات و اخطارهای قانون اساسی باید بر اساس آیین‌نامه داخلی باشد.این نماینده مردم در مجلس یازدهم خطاب به ریاست مجلس یادآور شد: اخطار قانون اساسی در این شرایط نسبت به افراد پذیرفته نیست ضمن اینکه نمایندگان باید به این نکته توجه کنند که چنانچه افرادی چه از بین وزرا و چه ناطقان در صحن در حال اظهارنظر باشند، نمی‌توان به آنها اخطار قانون اساسی داد و این نکته‌ای است که در منشور اداره مجلس باید به آن متعهد باشیم.‌وی متن ماده 194 را بدین شرح قرائت کرد: برطبق اصل هشتاد و هشتم (88) قانون اساسی، وزیر مورد سؤال مکلف است حداکثر ظرف ده روز از تاریخ ابلاغ سؤال، در مجلس‌حضور یافته و پاسخ دهد، والا از طرف رئیس مجلس بازخواست می‌شود، مگرآنکه وزیر رسماً و با عذر موجه تقاضای تأخیر حداکثر برای مدت یکماه‌نموده باشد که قبول این تقاضا منوط به رأی مثبت مجلس خواهد بود. پس از حضور، وزیر مورد سؤال و نماینده‌ای که سؤال نموده و یا نماینده منتخب‌سؤال کنندگان به ترتیب مقرر در این آیین‌نامه صحبت می‌نمایند.میرتاج‌الدینی در پایان خطاب به هیأت رئیسه خواست تا بر اساس آیین‌نامه به سوگندی که یاد کرده‌اند عمل کنند تا اختلافی در صحن ایجاد نشود.در ادامه محمدباقر قالیباف در پاسخ به دو نماینده تذکردهنده گفت: نکته شما مهم است اما ما نمی‌توانیم خلاف آیین نامه داخلی مجلس عمل کنیم ضمن اینکه در تبصره ماده (1) قانون  نظارت مشخص شده است که 4 نفر از نمایندگان برای هیأت نظارت بر رفتار نمایندگان انتخاب می‌شوند.رئیس مجلس شورای اسلامی یادآور شد: همه نمایندگان مجلس یک هفته فرصت داشتند برای عضویت در این هیأت ثبت‌نام کنند بنابراین ما در هیأت رئیسه بر اساس آیین‌نامه داخلی مجلس هم از کمیسیون‌های اصل نود و قضایی و حقوقی و هم 4 نفر را به انتخاب نمایندگان انتخاب کردیم و هر 6 نفر را به رأی گذاشتیم ضمن اینکه به هیأت رئیسه مجلس اجازه داده شده که یک نفر از نواب را انتخاب کند که انجام شد.وی تصریح کرد: این که شاخصی برای نحوه معرفی کاندیداهای این بخش مشخص شود، حرف خوبی است اما آیین نامه داخلی مجلس به این نکته اشاره نکرده است بنابراین اگر در این مورد نیاز به اصلاح آیین‌نامه وجود دارد آقای بحرینی در کمیسیون آیین‌نامه داخلی در صورتی که پیشنهادی برای تغییر این بخش دارند، ارائه دهند و ما هم در خدمتشان هستیم اما هم اکنون باید مطابق با آیین‌نامه داخلی مجلس عمل کنیم.انتهای پیام/
به گزارش خبرنگار حوزه دولت خبرگزاری فارس، حجّت‌الاسلام حسن روحانی، رئیس‌جمهور، پیش از ظهر امروز (چهارشنبه 25 تیرماه) در جلسه هیأت دولت با اشاره به پنجمین سالگرد توافق برجام، گفت: اساس برجام این بود که به جهان ثابت کنیم که ایران صلح‌طلب است و پروژه‌ای که سال‌ها به دنبال این بود که ایران را برای امنیت جهان، خطرناک جلوه دهد، بی‌اعتبار کند.وی با بیان اینکه مثلث شوم صهیونیزم، ارتجاع و تندروهای آمریکا از ابتدا مخالف این توافق بودند، اظهار داشت: همه تلاش‌ آن‌ها در آغاز این بود که چنین توافقی به نتیجه نرسد. صهیونیست‌ها حتی وسط مذاکرات به اروپا رفتند. یکی از سران ارتجاع به اروپا رفت تا توافق را بر هم بزنند. البته تأخیر ایجاد کردند، چرا که بنا بود توافق نهایی در آذر ۹۳ نهایی شود و آن را تا تیرماه ۹۴ به تأخیر انداختند.روحانی ادامه داد: این مثلث شوم، روند خود را ادامه داد، مخصوصاً‌ در سال ۹۵ که این‌ها شاهد بودند که ایران و منطقه و دوستان ایران دارند از این توافق منتفع می‌شوند، با قدرت بیشتری به میدان آمدند و رژیم فعلی آمریکا که هم در توهم بود و هم تندروها بر آن حاکم بودند، وارد عمل شد، منتها هدف آن‌ها ‌ان این بود که شکستن این توافق در تاریخ به گردن ایران ثبت شود.ایران به دنیا ثابت کرده که مقصر اصلی، قانون‌شکنان آمریکا هستندروحانی ادامه داد: آمریکا به دنبال این بود تا اقدامی بکند و ایران کل برجام را کنار بگذارد و از این توافق خارج شود و بگویند این ایران بوده که خارج شده و توافق را کنار گذاشته است. هنرمندی ایران از سال ۹۷ که آمریکا این تعهد سیاسی و اخلاقی و حقوقی را زیر پا گذاشته، این بوده که نگذاشته این توطئه محقق شود و تا امروز به دنیا ثابت کرده که مقصر اصلی، قانون‌شکنان آمریکا هستند.رئیس‌ جمهور با بیان اینکه دولت فعلی آمریکا نمی‌تواند معیار هیچ چیزی باشد،‌اظهار داشت: بر مبنای عملکرد کاخ سفید، امروز نمی‌توانیم میزان و معیاری را قرار بدهیم تا توافقی را بررسی و مورد سنجش قرار دهیم، چون از همه توافقات مهم بین‌المللی از آب و هوا تا بهداشت تا بسیاری از توافقاتی که داشته‌اند بدون دلیل خارج شده‌اند. بنابراین این‌ها معیاری نیستند و امروز هم همه دوستان آمریکا و بخش بزرگی از ملت آمریکا قبول دارند که این حرکت‌ها به ضرر آمریکا و دوستان آن است.دستاورد اصلی برجام محفوظ استروحانی ادامه داد: آنچه ایران به‌عنوان دستاورد برجام داشت، خوشبختانه همچنان آن دستاورد اصلی محفوظ مانده است. همه تبلیغاتی که در طول سالیان دارز علیه ما انجام می‌شد که ایران مخفیانه دارد همه تعهدات را زیر پا می‌گذارد، بی‌اعتبار کردیم و مشخص شد که فعالیت هسته‌ای ایران همواره در چارچوب مقررات بین‌المللی بوده است. این موضوع، امروز هست، فردا خواهد بود و تا پایان تاریخ باقی می‌ماند.وی درباره دومین دستاورد برجام گفت: آن‌ها سکویی درست کرده بودند که با آن همواره امنیت ملی ایران را به خطر بیاندازند. آن سکو، فصل هفت منشور و قطعنامه‌هایی بود که در سازمان ملل و در شورای امنیت علیه ایران تصویب کرده بودند. ما این سکو را تخریب کردیم و سکویی که دشمنان ایران آماده کرده بودند تا از آن علیه امنیت ملی ایران استفاده کنند آن سکو با این توافق از بین رفت و البته هیچ کس در حوادث بعدی و مسائل امروز و فردا، ایران را نمی‌تواند سرزنش کند.رئیس‌جمهور با بیان اینکه ایران در چارچوب معیارهای حقوق بین‌الملل سیاسی و عرف بین‌الملل و معیارهای اخلاقی حرکت کرده، گفت: اگر دیگران تخلفی کرده‌اند به این معنا نیست که ایران مقصر است.وی ادامه داد: ما یک امتحان و آزمایش دیگری در هفته‌ةای آینده پیش رو داریم و آن، حفظ یکی از دستاوردهای این توافق است که پایان تحریم تسلیحاتی ایران است و این موضوعی است که ما همچنان با دقت تحت نظر قرار داریم و کشورهای ۱+۴ باید بدانند امروز بحث منافع ایران یا روابط ایران با آن‌ها یا روابط ایران با کشورهای منطقه تنها مطرح نیست.روحانی با بیان اینکه امروز بحث حفظ حقوق بین‌الملل و بحث‌ چندجانبه‌گرایی و ارزش توافقات بین‌المللی مطرح است، تصریح کرد: ۱+۴ اگر امروز با دقت عمل نکنند و بخواهند تحت تأثیر آمریکا قرار بگیرند، ضربه اساسی به حقوق بین‌الملل و مقرارت بین‌المللی و به چندجانبه گرایی زده‌اند و این به ضرر همه خواهد بود.وی ادامه داد: البته تا این لحظه آمریکا در حرکت‌های سیاسی و حقوقی‌اش همواره در طول این دو سال و چندماه شکست خورده و امیدواریم با هوشیاری کشورها و مخصوصاً 1+4 آمریکا همچنان در این صحنه ناموفق باشد و ما بتوانیم در شرایط مناسب آنچه که امروز برای این توافق پیش آمده،‌ شاهد جبران آن توسط کشورهای اروپایی باشیم.روحانی با بیان اینکه جمهوری اسلامی ایران هیچوقت تسلیم زور و فشار از طرف قدرت‌های بزرگ بویژه آمریکا نبوده و امروز هم نخواهد شد، تصریح کرد: ایران در طول این دو سال و چندماه که می‌خواستند ما روا منزوی بکنند، منزوی نشد و نخواهد شد.وی ادامه داد: در همین حوادث چند هفته گذشته که می‌خواستند در شورای حکام علیه ما اجماع درست کنند، ناموفق بودند و در جمع شورای حکام حدود ۹ کشور با توطئه آن‌ها مخالفت کردند و تسلیم آن‌ها نشدند و دو کشور بزرگ روسیه و چین در برابر این حرکت خلاف مصلحت جامعه بین‌الملل ایستادگی کردند.روحانی با بیان اینکه حرکت توسعه‌ای ایران را، اگر بتوانند کند کنند، متوقف نخواهد شد، تصریح کرد: همه طرح‌هایی که امروز داریم پیش می‌بریم و در طول این هفته‌ها افتتاح می‌شود و در ماه‌های آینده افتتاح خواهد شد، نشان می‌دهد آن‌ها به اهداف خودشان دست نخواهند یافت.فشار و سختی برای مردم عزیز وجود داردرئیس‌جمهور ادامه داد: البته فشار و سختی در این شرایط برای مردم عزیز ما وجود دارد و متأسفانه آمریکایی‌ها همواره علیه منافع ملت ایران در طول ده‌های گذشته و مخصوصاً ‌سال‌های اخیر پافشاری کرده‌اند، امّا هرگز به اهداف مدنظر نخواهد رسید.وی با بیان اینکه در این دو سال و چندماهی که در سخت‌ترین فشار و تحریم بوده‌ایم با ایستادگی و مقاومت مردم و فداکاری همه کارآفرینان، کشاورزان و صنعتگران موفق بوده‌ایم، گفت: در سال ۹۸ که روزهای پایانی‌اش با سختی کرونا هم توام بود نشان دادیم که هم توانستیم تورم را نسبت به ماه‌های قبل از آن، یعنی قبل از اسفند کاهش بدهیم و هم به این نتیجه رسیدیم که رشد اقتصادی بدون نفت ما مثبت بوده است.روحانی ادامه داد: سال گذشته در کشاورزی، رشد قابل ملاحظه بالای هشت درصد داشته‌ایم و در صنعت هم رشد بسیاری خوبی داشتیم. امسال هم ان شاءالله علی‌رغم اینکه سختی‌ها مضاعف شده، در صنعت، کشاورزی و حتی بخش‌هایی از خدمات، شاهد رشد و کنترل فشارهایی که وجود دارد بشویم.رئیس‌جمهور با اشاره به شیوع ویروس کرونا گفت: در برابر این ویروس خطرناک ما دوماه در مناطق مرکزی و شمالی کشور تحت فشار بودیم.  آمار فوتی‌های ما در این دو ماه، سه رقمی شده بود و ما از ۲۶ فرودین توانستیم بر موج اول غالب شویم و در ماه اردیبهشت، مردم یک نوع آرامش نسبی احساس کردند. در اواخر خرداد با موج دوم مواجه شدیم که دیگر در مرکز و شمال کشور نبود بلکه بیشتر در جنوب و مناطق مرزی یا غربی ما بود. البته الان با یک استان شرقی یعنی خراسان رضوی هم مواجه هستیم.وی با بیان اینکه موج دوم کرونا موجی بود که از آن موج اول هم شدیدتر بود، گفت: متأسفانه مردم عزیز ما فکر کردند که به‌طور کلی از کرونا عبور کرده‌ایم. در موج اول همکاری مردم بسیار بهتر بود، البته ماه رمضان و تعطیلات نوروز هم بود و همه عوامل دست به دست هم دادند و از آن شرایط عبور کردیم.روحانی با بیان اینکه امروز ما باز نیازمند همکاری و همیاری مردم هستیم، گفت: الان حدود یکماه است که در شدّت فشار کرونا قرار گرفته‌ایم و بسیار امیدواریم که دور دوم هم بیش از دو ماه طول نکشد، یکماه را گذراندیم و یکماه پیش رو می‌توانیم از این موج عبور کنیم، البته وابسته به این است که همکاری و همیاری کل ملت چگونه باشد. ان‌شاءالله این دور هم بیش از دو ماه نشود.امروز شاهد یک آرامش نسبی در مبارزه با کرونا هستیموی افزود: گزارشی که امروز وزیر محترم بهداشت به من داده حاکی از خبر خوشحال‌کننده‌ای است که می‌گوید در برخی استان‌ها مثل خوزستان و هرمزگان که در هفته های پیش با سختی مواجه بودیم، امروز شاهد یک آرامش نسبی هستیم و می‌توانیم بگوییم از آن حالت پیک، کم کم عبور می‌کنیم. این خبر به ما می‌گوید اگر همه دست به دست هم بدیم به خوبی از این موج عبور خواهیم کرد.وی تصریح کرد: ان‌شالله شاهد خواهیم بود که با همراهی هم به نقطه آرامش دو مرتبه خواهیم رسید. خوشبختانه مردم ما در یکی دو هفته اخیر مراعات های خود را نسبت به مسائل بهداشتی و توجه نسبت به پروتکل ها بیشتر رعایت می‌کنند.روحانی با تاکید بر اینکه صدا و سیما و رسانه ها برای تبیین موضوع رعایت پروتکل‌های بهداشتی توسط مردم بسیار تلاش کردند گفت: مقام معظم رهبری و کارشناسان نیز بر این مسئله تاکید کردند تا مردم پروتکل‌ها را رعایت کنند. امروز به حمدالله شاهد یک نوع فاصله گذاری اجتماعی هستیم تجمعاتی مثل عروسی و عزا که در خرداد انجام می‌شد اما آمار نشان می‌دهد که مقداری کاهش پیدا کرده و خواهش ما از مردم این است که تجمع را کنار و سبک زندگی را منطبق با شرایط کنند.رئیس جمهور اظهار داشت: ما در هفته های آینده شاهد آثار مطلوب و خوب رعایت پروتکل خواهیم بود. عقد ها می‌تواند برقرار شود اما عروسی ها و اجتماعات برای فرصتهای مناسب بمانند تا از این مسئله عبور کنیم.رئیس جمهور ضمن تاکید بر سخنرانی بسیار مهم رهبر معظم انقلاب بیان داشت: مقام معظم رهبری خطاب به نمایندگان ملت سخنرانی بسیار مهمی را ایراد کردند. مقام معظم رهبری مثل همیشه در این شرایط سخت که  قرار گرفتیم راه حل را وحدت، انسجام، تعاون و دست همدیگر را گرفتن دیدند که قبلاً هم ایشان همواره بر این مسئله تاکید می‌کردند.وی ادامه داد: همه ما می‌دانیم که طبق قانون اساسی تفکیک قوا داریم و سه قوه به نوعی در فعالیت خود در چارچوب قانون اساسی استقلال دارند اما این تفکیک قوا و استقلال به معنای تعارض  و اهداف مستقل نیست، قوای سه گانه هر کدام وظایفی دارند و وظایف خود را انجام می دهند.رئیس جمهور خاطر نشان کرد: هدف واحد سه قوه خدمت به مردم است. همه قوای سه‌گانه به تعبیر شهید مدرس نوکر مردم بودند. تعبیر ایشان این بود که حتی انبیاء هم برای نوکری، هدایت و خدمت به مردم آمده بودند.ما باید برای نوکری به مردم مسابقه بگذاریموی خطاب به قوای دیگر تصریح کرد: ما باید برای نوکری به مردم مسابقه بگذاریم. مردم این تریبون‌ها را در اختیار ما گذاشتند. امروز اگر من از این تریبون دولت استفاده می‌کنم امانت است و مردم در اختیار من گذاشتند تریبون در اختیار مجلس شورای اسلامی و قوه قضائیه را هم مردم در اختیار آن‌ها قرار دادند.رئیس جمهور تاکید کرد: این تریبون برای آن است که درد و مشکل مردم راه حل کنیم و در برابر دشمنان مردم بایستیم و مقاومت کنیم. اگر خدای ناکرده از تریبون بخواهیم برای مبارزات حزبی ، جناحی و انتخاباتی استفاده کنیم مردم چنین اجازه‌ای به ما ندادند.روحانی اضافه کرد: من کاملا امیدوارم در جلساتی که با روسای قوه دیگر داریم یک بیان و یک هدف داریم. اما باز هم به عنوان دولت دست خود را به سمت قوه مقننه و قضاییه برای دوستی دراز می کنیم و تا لحظه آخر افتخار ما این است که به مردم خدمت کنیم.قول روحانی به رهبر انقلابوی اضافه کرد: من در اینجا خدمت مقام معظم رهبری قول می دهم همان جور که ایشان توصیه کردند دولت تا روز آخر به خدمت خودش ادامه می‌دهد که خدمت ایشان اعلام می‌کنم که دولت با همه توان تا روز و لحظه آخر مثل روز اول با همان رویه و نشاط بدون اینکه به حاشیه سازی ها توجه کنیم خدمت به مردم را ادامه می دهیم.روحانی اظهار داشت:  مردم عزیز بدانند همه قوای سه گانه تحت لوای هدایت‌های مقام معظم رهبری قرار دارند و هدف ما این است که نگذاریم صهیونیست، آمریکا و ارتجاع منطقه موفق شوند و اهدافی که مورد نظر است به آن اهداف دست پیدا کنیم.رئیس جمهور تصریح کرد: ما در ماه‌های اولیه سال با مشکل کرونا روبرو بودیم. همه آمارها و ارقام به ما نشان می‌دهد که در ماه خرداد وضع ما از ماه اردیبهشت بهتر بوده است اردیبهشت وضع ما از فروردین و اسفند سال قبل بهتر بوده است .وی ادامه داد: رشد صنعتی ما در ماه خرداد با اردیبهشت قابل مقایسه نیست یعنی در این ماه ۱۰ درصد نسبت به ماه قبل رشد بیشتری داشتیم و نشان می‌دهد که حرکت به سمت رشد اقتصادی شروع شده و مشکلات ما کمتر شده است.رئیس جمهور اظهار داشت: ما ۳۱ مرز زمینی با همسایگانمان داریم؛ یک روزی در آخر پارسال و اوایل امسال همه این ۳۱  مرز بسته بوده اما امروز که ما خدمت مردم عزیز هستیم از ۳۱ مرز ۲۱ مرز بازگشایی شده است و ما قدم به قدم داریم بر مشکلات فائق می‌آئیم.روحانی با تاکید بر اینکه شرایط دارد بهتر می‌شود، تاکید کرد:  در عین حال می‌دانیم دولت دوازدهم در آستانه آخرین سال هستیم . از مرداد دولت یکسال فرصت خدمت دارد سخت ترین سال پایانی همه دولت ها سال پیش روی ما است.وی بیان داشت: دولت سخت‌ترین سال پایانی خودش را می گذراند اما در عین حال با روحیه و امید در حال فعالیت است و تشکر ما از مردم عزیز این است که مردم عزیز صبرشان و آستانه مقاومتشان به گونه ای بوده است که ما امروز باید سر تعظیم در برابر ملت بزرگمان فرود بیاوریم.هزینه‌ای که مردم ما امروز دارند پرداخت می‌کند برای استقلال شان استروحانی اظهار داشت: هزینه‌ای که مردم ما امروز دارند پرداخت می‌کند برای استقلال شان است همه دنیا می دانند اگر ایران می‌خواست مستقل نباشد و می خواست در برابر قدرت‌های بزرگ تسلیم شود این مشکلات مادی امروز را نداشت؛ اما حاضر نشده است استقلال و قدرت ملی خودش را بفروشد. کار بزرگ و این ایستادگی مردم یک ارزش بزرگ ملی است هیچ کس حق ندارد در برابر ارزش ملی مردم و از ارزش ملی‌های کشور کاسبی کند.وی اظهار داشت: ارزش ملی برای مردم است، مردم ایستادگی کردند برای استقلال خودشان؛مردم دارند همدیگر را یاری می کنند برای مبارزه با کرونا و همدیگر را در مشکلات اقتصادی یاری می‌کنند.روحانی: حاکمیت واحد راه چاره اصلی برای حل مشکلات کشور استرئیس جمهور خاطر نشان کرد: تجربه ما در کرونا نشان داد حاکمیت واحد راه چاره اصلی برای حل مشکلات کشور است. امروز همه باید آن حاکمیت واحد را در برابر بیماری و در برابر مشکلات اقتصادی حفظ کنیم و قطعاً با این حاکمیت واحد می توانیم بر مشکلات فائق شویم. آمار و ارقام هم به ما نشان می‌دهد که اگر در برخی موارد مشکل داریم.روحانی در خاتمه تاکید کرد: به مردم و رهبری عزیز قول می‌دهیم که دولت با همه توان و با همه امکانات برای رسیدن به اهداف بزرگ ملی تا روز آخر و ساعت آخر با پایداری و قدرت به وظایف خود ادامه می‌دهد.انتهای پیام/
به گزارش حوزه پارلمانی خبرگزاری فارس به نقل از پایگاه اطلاع رسانی شورای نگهبان، سیدعباس موسوی سخنگوی وزارت امور خارجه در یادداشتی به مناسبت سالروز تاسیس شورای نگهبان، به موضوع تحریم اعضای شورای نگهبان توسط دولت آمریکا پرداخت و این تحریم را نشانگر عمق کینه رژیم آمریکا علیه ملت و دولت ایران دانست. متن کامل این یادداشت به شرح ذیل است:قانون اساسی هر کشور به عنوان سندی بنیادین در حاکمیت و منشور حقوق و تکالیف مسئولین و نهاد‌های حاکمیتی از یک سو و مردم، از سوی دیگر است. این سند بالادستی، دامنه حقوق و آزادی‌های فردی و عمومی را در ارتباط با حاکمیت و دولت تعیین می‌کند. در سند مذکور، صیانت از نظم عمومی به عنوان عامل اساسی تامین حیات جمعی در نظر گرفته شده، امری که تحقق آن از طریق حفاظت و نگهبانی از حقوق عموم مردم، عملی می‌شود.  نگهبانی و پاسداری از حقوق مردم به‌عنوان صاحبان اصلی کشور در قانون اساسی جمهوری اسلامی ایران در قامت شورای نگهبان متجلی است؛ نهادی که یکی از وظایف آن ایجاد تعادل بین مصالح عمومی، از جمله نظم عمومی و آزادی‌های اجتماعی می‌باشد. این وظیفه خطیر از طریق نظارت بر قوانین و تفسیر قانون اساسی انجام می‌پذیرد.  از طرف دیگر، شورای نگهبان به عنوان حافظ قانون اساسی، وظیفه پشتیبانی از حقوق و آزادی‌های بنیادین را نیز برعهده دارد.  شورای نگهبان، یکی از دستاورد‌های مهم انقلاب اسلامی ایران به شمار می‌آید. این شورا علاوه بر مسئولیت نگهبانی از حریم احکام اسلامی و اصول قانون اساسی، وظیفه سنگین دفاع از کیان مردم‌سالاری دینی را نیز بر عهده دارد.  بر اساس اصل نود و نهم و یکصد و دهم قانون اساسی، این وظایف بر عهده پاسداران حریم احکام اسلامی و قانون اساسی گذارده شده است.  در نظام حقوقی جمهوری اسلامی ایران، علاوه بر قانون اساسی، اسناد و قواعدی وجود دارند که در سلسله مراتب قواعد حقوقی، مافوق مصوبات مجلس شورای اسلامی قلمداد می‌گردند. از این موارد و مستندات، تحت عنوان «اسناد بالادستی» تعبیر می‌شود. «اسناد بالادستی» مفهومی نسبی است که در هر مرتبه از سلسله مراتب قواعد حقوقی می‌تواند، کاربرد داشته باشد.  سیاست‌های کلی نظام، سند چشم‌اند از بیست ساله و آن دسته از احکام و فرامینی که از جانب مقام معظم رهبری تحت عنوان حکم حکومتی صادر شده و می‌شود، بر اساس قانون اساسی نسبت به مصوبات مجلس شورای اسلامی «سند بالادستی» محسوب می‌گردند.  مجلس شورای اسلامی همواره بایستی عدم مغایرت مصوبات خود با این اسناد را نیز لحاظ نماید؛ لذا شورای نگهبان، در نظارت بر مصوبات مجلس شورای اسلامی از حیث عدم مغایرت آن‌ها با اسناد بالادستی، نیز دارای صلاحیت می‌باشد.  به طور کلی، شورای نگهبان از دو منظر مورد توجه است؛ یکی حساسیت، مخالفت و موضع‌گیری مخالفان انقلاب اسلامی ایران که نشانگر جایگاه اثرگذار این نهاد در مغایرت با اهداف آنان است و دیگری تأکید، تبیین و هشدار‌های موافقان دلسوز که به اهمیت و نقش آن آگاه بوده و در جهت بهبود فرایند‌ها و عملکرد این شورا تلاش کرده و می‎دانند که راه غلبه بر همه تنگنا‌ها و مشکلات ریز و درشت، «اتکا به حق دخالت مردم در سرنوشت» و «اعتماد به قانون» و «توجه به خواسته‌ها و مطالبات قانونی شهروندان» می‌باشد و شورای نگهبان می‎تواند با نظارت خود و عملکرد شفاف خویش آن را محقق سازد.  دولت تمامیت خواه و ضد مردمی آمریکا با علم اینکه چه نهاد‌هایی درجمهوری اسلامی ایران صیانت و حفاظت از ارزش‎ها و آرمان‌های انقلاب اسلامی را برعهده دارند، در اسفند ماه ۱۳۹۸ در یک اقدام مداخله جویانه و غیرقانونی، پنج عضو شورای نگهبان را در فهرست افراد تحریم شده قرار داد. در واقع تحریم این شورا و اعضای آن نشانگر عمق کینه و خصومت رژیم آمریکا علیه دولت و ملت ایران است و این مضمون را منتقل می‌نماید که اگر جمهوری اسلامی علی رغم فشار حداکثری و چندین دهه تحریم ظالمانه و یکجانبه و این همه توطئه و هجمه رسانه‌ای، همچنان پایدار و استوار پابرجا مانده است، نهاد‌های تحریم شده باعث و بانی آن هستند.تحریم اعضای شورای نگهبان تحریم حافظ و نگهبان مردم‌سالاری و حقوق مردم است که مستقیما مشروعیت نظام جمهوری اسلامی ایران را هدف گرفته است. تبلیغات مسموم آمریکا، رژیم صهیونیستی و دیگر معاندین و مخالفین نظام مستقل و مردمی جمهوری اسلامی ایران و تحریک افکار عمومی و بخصوص جمعیت جوان ایران و تلاش برای معرفی شورای نگهبان به عنوان نهادی ناکارآمد و فرمایشی متمرکز است تا از این طریق ساختار حاکمیت در کشورمان را تضعیف و دچار هرج و مرج نمایند.  بنابراین، شورای نگهبان و اعضای آن با علم به این هدف شوم، همچون گذشته و بلکه با قدرت و انرژی بیشتری وظایف خود را به عنوان نهادی موثر از منظر تحقق مردم سالاری ادامه داده و خواهند داد.  انتهای پیام/
به گزارش خبرنگار پارلمانی خبرگزاری فارس، محمد باقر قالیباف رئیس مجلس شورای اسلامی در پیامی درگذشت ابوالقاسم سرحدی‌زاده، وزیر پیشین کار و امور اجتماعی و نماینده ادوار سوم، پنجم و ششم مجلس شورای اسلامی را تسلیت گفت.متن پیام رییس مجلس شورای اسلامی به شرح زیر است:بسم الله الرحمن الرحیم انا لله و انا الیه راجعوندرگذشت آقای ابوالقاسم سرحدی زاده وزیر پیشین کار و امور اجتماعی و نماینده ادوار سوم ، پنجم و ششم مجلس شورای اسلامی موجب تاسف و تاثر گردید . آن مرحوم از مبارزان دوران ستم شاهی بودند که به دلیل همین فعالیت‌ها دستگیر و مدتی زندانی گردیدند و پس از پیروزی انقلاب نیز در مسئولیت های متعدد خدماتی به نظام عرضه داشتند . اینجانب ضمن عرض‌ تسلیت به دوستان ، خانواده محترم و سایر وابستگان ، برای آن فقیدسعید رحمت و مغفرت و برای بازماندگان صبر و اجر از درگاه خداوند متعال مسئلت می‌کنم .محمدباقر قالیباف  رئیس مجلس شورای اسلامیانتهای پیام/
به گزارش خبرنگار پارلمانی خبرگزاری فارس، در جلسه علنی امروز (چهارشنبه 25 تیر) مجلس شورای اسلامی اعضای هیأت نظارت بر رفتار نمایندگان مجلس مشخص شدند.این اسامی به شرح ذیل است:حجت‌الاسلام غضنفرآبادی از کمیسیون قضایی و حقوقی مجلس با 145 رایحجت‌الاسالام حسن شجاعی علی‌آبادی از کمیسیون اصل نود قانون اساسی با 143 رای4 نفر از نمایندگان به نام‌های مصطفی طاهری با 115 رای، محمدرضا دشتی اردکانی با 153 رای، محمد مهدی مفتح با 158 رای و محمد سرگزی با 132 رایهمگی این افراد نصف به علاوه یک آرای صحن علنی را بدست آورده‌اند.همچنین طبق قانون بایستی از بین نواب رئیس مجلس یک نفر در هیات نظارت بر رفتار نمایندگان عضو باشد که طبق نظر هیات رئیسه، سید امیرحسین قاضی زاده هاشمی نماینده نواب در این هیات است.انتهای پیام/
ابوالفضل ابوترابی نماینده مردم نجف‌آباد در مجلس شورای اسلامی در گفت‌وگو با خبرنگار پارلمانی خبرگزاری فارس گفت: نمایندگان مجلس با صدور بیانیه‌ای از فرمایشات رهبر معظم انقلاب در دیدار ویدئوکنفرانسی اخیر نمایندگان با ایشان تقدیر و تشکر کردند.وی افزود: نمایندگان در این بیانیه از رهنمودهای رهبر معظم انقلاب نیز تشکر کردند.انتهای پیام/
به گزارش خبرنگار پارلمانی خبرگزاری فارس، نمایندگان مجلس شورای اسلامی امروز (چهارشنبه) در جلسه علنی با طرح کاهش و افزایش ظرفیت نمایندگان در کمیسیون‌های تخصصی مخالفت کردند.بر همین اساس، نمایندگان با 155 رأی موافق، 55 رأی مخالف و 11 رأی ممتنع  با این طرح مخالفت کردند چرا که تصویب آن به دو سوم رأی نمایندگان نیاز داشت.محمدحسین حسین‌زاده بحرینی نماینده مردم مشهد در مجلس شورای اسلامی در این راستا گفت: با توجه به اینکه برخی از کمیسیون‌ها به حد نصاب نرسیده قابلیت تشکیل ندارند. در حال حاضر کمیسیون حقوقی و قضایی به تعداد کافی نماینده نداشته و کمیسیون فرهنگی هم 19 نفر نماینده حاضر دارد، از این رو برای جلوگیری از وقوع مشکلات گذشته این ماده نیاز به اصلاح دارد.نماینده مشهد در مجلس با بیان اینکه حکم اصلاح ماده 38 آیین‌نامه مربوط به دوره دهم بوده و در این دوره قابل استفاده نیست، افزود: از نمایندگان درخواست می‌کنم به کلیات این طرح رأی موافق داده تا در خصوص جزئیات آن صحبت کنیم.قرار بود تبصره (1) ماده (38) قانون آئین نامه داخلی مجلس شورای اسلامی به شرح زیر اصلاح شود:تبصره 1 - در دوره یازدهم مجلس شورای اسلامی، هر کمیسیونی که به حد نصاب مقرر در این ماده نرسیده است یا نماینده متقاضی حائز شرایط مازاد بر سقف دارد، هیأت مشترک روسای شعب و هیات رئیسه مجلس می تواند تا یک هفته پس از تصویب این قانون و پانزده روز پس از تایید نهائی انتخابات مرحله دوم، حداقل و حداکثر تعداد مقرر در این ماده را تا پنج کمیسیون و فقط برای یک بار در هر یک از مواعد مذکور تغییر دهد.انتهای پیام/
به گزارش خبرنگار پارلمانی خبرگزاری فارس، احمد امیرآبادی فراهانی عضو هیأت رئیسه مجلس شورای اسلامی در جلسه علنی امروز (چهارشنبه 25 تیر) مجلس اسامی کاندیداهای عضویت در هیأت نظارت بر رفتار نمایندگان مجلس را اعلام کرد.این اسامی به شرح ذیل است:حجت‌الاسلام غضنفرآبادی از کمیسیون قضایی و حقوقی مجلس.حجت‌الاسالام حسن شجاعی علی‌آبادی از کمیسیون اصل نود قانون اساسی.4 نفر از نمایندگان به نام‌های مصطفی طاهری، محمدرضا دشتی اردکانی، محمد مهدی مفتح و محمد سرگزی.عضو هیأت رئیسه مجلس در باره نحوه رای‌گیری گفت: این افراد باید رای نصف به علاوه یک صحن علنی مجلس را کسب کنند.انتهای پیام/
حجت‌الاسلام حسن نوروزی عضو کمیسیون قضایی و حقوقی در مجلس شورای اسلامی در گفت‌وگو با خبرنگار پارلمانی خبرگزاری فارس، درباره آخرین وضعیت تعداد اعضای این کمیسیون اظهار داشت: متاسفانه تعداد اعضای کمیسیون قضایی و حقوقی کم است که یا رغبتی برای حضور نمایندگان در این کمیسیون وجود ندارد و یا اینکه هیأت رئیسه در این باره به وظایف خود رسیدگی نکرده است.وی افزود: هیات رئیسه مجلس طبق بند 10 ماده 22 آئین‌نامه داخلی مجلس باید به وظایف‌شان در خصوص تنظیم شعب و کمیسیون‌ها رسیدگی کند.عضو کمیسیون قضایی و حقوقی و مجلس گفت: متاسفانه هیأت رئیسه مجلس درباره عدم حد نصاب لازم برای حضور نمایندگان در کمیسیون قضایی و حقوقی تساهل کرده است و یا به نمایندگان مراجعه نکرده و یا آنها را تشویق به حضور در این کمیسیون نکردند.نوروزی خاطرنشان کرد:‌کمیسیون قضایی و حقوقی مجلس یکی از آبروهای نظام است و آبروی قوای مقننه و قضائیه و همراهی این دو قوا با یکدیگر است.وی گفت: بیش از 40 درصد کارهای مجلس دهم توسط کمیسیون قضایی و حقوقی مجلس انجام شده است اما متاسفانه هیأت رئیسه مجلس یازدهم توجهی به این کمیسیون ندارد و فقط به اصلاح آئین‌نامه روی آورده است که بتواند جلسات این کمیسیون را با حضور 8 عضو برگزار کند.عضو کمیسیون قضایی و حقوقی مجلس گفت: ‌هیأت رئیسه مجلس می‌توانست از قضات و حقوقدانی که در بین نمایندگان حضور دارند به کمیسیون قضایی و حقوقی مجلس بیایند اما به نظر می‌رسد که هیأت رئیسه این توان را ندارد.نوروزی افزود:‌کمیسون قضایی و حقوقی مجلس هم اکنون 8 عضو دارد در حالی که 6 نماینده مجلس بدون کمیسیون هستند و اگر هم آن 6 نماینده به کمیسیون قضایی و حقوقی بیایند در مجموع تعداد اعضای این کمیسون به 14 نفر خواهد رسید.وی در پایان از هیأت رئیسه مجلس انتقاد کرد که چرا شرایطی را مهیا نکرده که تعداد اعضای کمیسیون قضایی و حقوقی مجلس به حد نصاب لازم برسد.انتهای پیام/
به گزارش خبرنگار پارلمانی خبرگزاری فارس، محمدحسن آصفری نماینده مردم اراک در مجلس شورای اسلامی امروز (چهارشنبه 25 تیر) در جلسه علنی و در تذکری با اشاره به افزایش قیمت ارز اظهار داشت: امروز قیمت ارز به 23 هزار تومان رسیده است و مردم منتظرند ببینند مجلس انقلابی چه واکنشی نشان می‌دهد.وی افزود:‌از رئیس مجلس و هیأت رئیسه می‌خواهم در جلسه غیرعلنی موضوعات اقتصادی و معیشتی و وضعیت قیمت ارز در کشور را بررسی کنیم.انتهای پیام/
به گزارش خبرنگار پارلمانی خبرگزاری فارس، الیاس نادران نماینده مردم تهران در مجلس شورای اسلامی امروز (چهارشنبه 25 تیر) در جلسه علنی مجلس اظهار داشت: در طرح اصلاح تبصره 1 ماده 38 آیین نامه، به هیات رئیسه اختیار داده شده تا به تعدادی که بخواهد سقف کمیسیون‌ها را کاهش یا افزایش دهد؛ تعداد و کمیسیون‌های آن نیز معلوم نیست.وی افزود: 6 نفر را به کمیسیون برنامه و بودجه آوردند که مشاغل آنها هیچ ارتباطی به کمیسیون برنامه و بودجه ندارد، در بقیه کمیسیون‌ها نیز همینطور است. هیات رئیسه با وجود سوگند خوردن برای رعایت بی طرفی، این 41 بند را با هدف خاص تعیین کرده تا این افراد را به عضویت کمیسیون‌های مختلف درآورد.نماینده مردم تهران در مجلس تصریح کرد: اکنون هیات رئیسه با این سابقه می‌خواهد کف و سقف کمیسیون‌ها را با هر ترتیبی که خودش خواست و هر کمیسیونی که تشخیص داد، تعیین کرده و اختیاراتش را افزایش دهد.قالیباف در پاسخ به تذکر نادران اظهار داشت: این تذکر وارد نیست، زیرا هنگامی که فرآیند شکل گیری کمیسیون‌ها را شروع کردیم، آیین نامه روشن بود و دستورالعملی را در پیوست داشت که در آن دستورالعمل اگر بنا بود اصلاحی انجام شود، شعب و هیات رئیسه می‌توانستند این دستورالعمل را طبق مقررات اصلاح کنند.رئیس مجلس گفت: بر مبنای پیشنهادی که در طرح اصلاح تبصره 1 ماده 38 آیین نامه، کمیسیون مربوطه تصویب کرده که اکنون در صحن مطرح شده، موافقان و موافقان صحبت می‌کنند و هر تصمیمی که مجلس بخواهد اتخاذ می‌شود و خلاف آیین نامه اقدامی نشده است.انتهای پیام/
به گزارش خبرنگار پارلمانی خبرگزاری فارس، حبیب‌الله دهمرده نماینده مردم زابل در مجلس شورای اسلامی امروز (چهارشنبه 25 تیر) در جلسه علنی و در تذکری اظهار داشت: گرانی‌های اخیر در کشور مشکلاتی را ایجاد کرده است.وی با بیان اینکه مردم انتقادات شدیدی در مورد وضعیت اقتصادی کشور در دیدار با نمایندگان دارند خواستار بررسی این موضوع با فوریت در مجلس یازدهم شد.نماینده مردم زابل در مجلس تصریح کرد: بایستی اقدامات کوتاه مدت و میان مدت را برای بهبود وضعیت اقتصادی کشور در نظر بگیریم.انتهای پیام/
به گزارش خبرنگار پارلمانی خبرگزاری فارس، با اکثریت آرای نمایندگان احمد امیرآبادی فراهانی به عنوان رئیس این فراکسیون انتخاب شد.اعضای فراکسیون ایثارگران مجلس در نشست صبح امروز خود محمد صالح جوکار و سید جواد سعیدی کیا را‌‌‌‌‌‌‌‌‌‌ نیز به عنوان نواب اول و دوم این فراکسیون انتخاب کردند.همچنین سید کاظم موسوی به عنوان سخنگو و اقبال شاکری و علی اکبر بسطامی نیز به عنوان دبیران فراکسیون انتخاب شدند.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرنگار پارلمانی خبرگزاری فارس، حجت الاسلام سلمان ذاکر نماینده مردم ارومیه در مجلس شورای اسلامی امروز (چهارشنبه 25 تیر) در جلسه علنی و در تذکر شفاهی، اظهار داشت: متأسفانه هنوز کمیسیون قضایی و حقوقی مجلس تشکیل نشده که باید هر چه سریعتر در این باره تصمیم گیری شود.وی افزود: قوه قضائیه در مبارزه با فساد سنگ تمام گذاشته است اما در مقابل کمیسیون حقوقی و قضایی مجلس هنوز تشکیل نشده است و با توجه به اهمیت این کمیسیون باید هرچه سریعتر این کمیسیون در دستور کار قرار گیرد.نماینده مردم ارومیه در مجلس با بیان اینکه ماهیت کمیسیون حقوقی و قضایی مجلس بسیار مهم است، گفت: نباید در خصوص تشکیل این کمیسیون سهل انگاری کرد اما متأسفانه این کمیسیون تعطیل است که باید هر چه سریعتر این خلاء جبران شود.انتهای پیام/
به گزارش خبرنگار پارلمانی خبرگزاری فارس، محمدباقر قالیباف رئیس مجلس شورای اسلامی امروز (چهارشنبه25 تیر) در پاسخ به تذکر حبیب‌الله دهمرده نماینده مردم زابل مبنی بر اینکه سالن جلسات برخی کمیسیون‌ها کوچک بوده و در شرایط کرونایی امکان حضور میهمانان و دولتمردان در آنجا وجود ندارد، اظهار داشت:‌ رؤسای کمیسیون‌ها و هیأت رئیسه باید نشست کمیسیون‌هایی که میهمان داشته و یا مسئولین دولتی و وزرا در آن حاضر هستند را به نحوی برنامه‌ریزی کند که فقط در 4 سالن این جلسات برگزار شود.وی با بیان اینکه در برخی جلسات کمیسیون‌ها که جمعیت بیش از ظرفیت سالن جلسات است بایستی آن جلسات در محل سالن مشروطه، کمیسیون اصل نود، کمسیون تلفیق و تالار آئینه برگزار شود.رئیس مجلس شورای اسلامی در همین راستا توضیح داد که فقط این 4 سالن امکان برگزاری جلسات را با شرایط استاندارد مقابله با کرونا دارد. لذا رؤسای کمیسیون‌ها باید در این باره موضوع را رعایت کنند.انتهای پیام/
به گزرارش خبرگزاری فارس به نقل از خانه ملت، فرهاد دژپسند وزیر امور اقتصادی و دارایی پس از حضور در کمیسیون صنایع و معادن، گفت: تامین مالی بخش تولید، بهبود فضای کسب و کار و حذف موانع موجود در گمرکات از جمله موضوعات مورد بررسی در کمیسیون بود.وزیر اقتصاد و دارایی همچنین ادامه داد: قابلیت سازمان مالیاتی برای جهش تولید نیز یکی دیگر از موضوعاتی است که در جلسه امروز مورد بررسی قرار گرفت.وی با بیان اینکه براساس صحبت های انجام گرفته قرار است از ظرفیت بازار سرمایه برای تامین مالی بخش های صنعت، معدن و تولید استفاده شود، ادامه داد: مقرر شد با همکاری کمیسیون صنایع، اقدامات موردنیاز برای تامین منابع مالی واحدهای تولیدی و تسهیل صدور مجوز برای کسب و کار انجام شود.انتهای پیام/
به گزارش خبرنگار پارلمانی خبرگزاری فارس، حجت‌الاسلام احد آزادیخواه نماینده مردم ملایر در مجلس شورای اسلامی امروز (چهارشنبه 25 تیر) در جلسه علنی و در تذکری با اشاره به گفت‌وگوی تلویزیونی شب گذشته محمدرضا قالیباف  اظهار داشت: از نطق شب گذشته رئیس مجلس که نطقی امیدبخش عقلانی و توام با دقت در حوزه‌های مختلف به ویژه مسائل اقتصادی بود سپاسگذارم.وی افزود: اگر رهبر انقلاب مجلس یازدهم را یکی از انقلابی‌ترین مجالس پس از انقلاب فرموده‌اند باید خود را نشان دهیم.نماینده مردم ملایر در مجلس گفت: مسیر عقلانی و انقلابی در نظر گرفته شده در مجلس باید از سوی کمیسیون‌ها و هیأت رئیسه مجلس نشان داده شود.انتهای پیام/
به گزارش خبرنگار پارلمانی خبرگزاری فارس، حجت‌الاسلام احد آزادیخواه نماینده مردم ملایر در مجلس شورای اسلامی امروز (چهارشنبه 25 تیر) در جلسه علنی و در تذکری با اشاره به گفت‌وگوی تلویزیونی شب گذشته محمدرضا قالیباف  اظهار داشت: از نطق شب گذشته رئیس مجلس که نطقی امیدبخش عقلانی و توام با دقت در حوزه‌های مختلف به ویژه مسائل اقتصادی بود سپاسگذارم.وی افزود: اگر رهبر انقلاب مجلس یازدهم را یکی از انقلابی‌ترین مجالس پس از انقلاب فرموده‌اند باید خود را نشان دهیم.نماینده مردم ملایر در مجلس گفت: مسیر عقلانی و انقلابی در نظر گرفته شده در مجلس باید از سوی کمیسیون‌ها و هیأت رئیسه مجلس نشان داده شود.انتهای پیام/
به گزارش خبرنگار پارلمانی خبرگزاری فارس، کمال علیپور خنکداری نماینده مردم قائم‌شهر در مجلس شورای اسلامی امروز (چهارشنبه 25 تیر) در جلسه علنی و در تذکری خطاب به رئیس مجلس اظهار داشت: از جهت‌گیری انقلابی شما در گفت‌وگوی تلویزیونی شب گذشته و تشریح اقدامات آینده مجلس شورای اسلامی سپاسگذارم.وی افزود: این مجلس با شرایطی که شما پیش گرفته‌اید قطعا مجلس انقلابی و مقتدر خواهد بود و باید این مسیر را ادامه دهیم.انتهای پیام/
به گزارش خبرنگار پارلمانی خبرگزاری فارس در نشست علنی امروز ( چهارشنبه ۲۵ تیرماه) مجلس با اکثریت آرای نمایندگان حجت الاسلام نصرالله پژمانفر نماینده مردم مشهد رئیس کمیسیون اصل نود مجلس شد.نمایندگان از میان 4 گزینه مطرح برای ریاست اصل نود نصرالله پژمانفر را‌‌‌‌‌‌‌‌‌‌ به عنوان رئیس این کمیسیون انتخاب کردند.نصرالله پژمانفر نماینده مردم مشهد، حسن شجاعی علی‌آبادی نماینده مردم ابهر ، سید نظام الدین موسوی نماینده مردم تهران و سید محمود نبویان نماینده مردم تهران کاندیداهای ریاست کمیسیون اصل ۹۰ بودند.عضو هیأت رئیسه مجلس شورای اسلامی در جریان معرفی نامزدها اعلام کرد: بر اساس تبصره (1) ماده (44) آیین‌نامه داخلی مجلس برای انتخاب رئیس کمیسیون اصل 90 مجلس شورای اسلامی حداقل 2 نفر توسط هیأت رئیسه پیشنهاد داده می‌شوند که در این مورد هیأت رئیسه 5 نفر را معرفی کرده بودند که سید مصطفی میرسلیم نماینده تهران در مجلس انصراف داد.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرنگار پارلمانی خبرگزاری فارس، احمد امیرآبادی فراهانی عضو هیات رئیسه مجلس شورای اسلامی در جلسه علنی امروز(چهارشنبه 25 تیرماه) مجلس اسامی کاندیداهای ریاست کمیسیون اصل 90 مجلس شورای اسلامی را اعلام کرد.این اسامی به شرح زیر است:نصرالله پژمانفر نماینده مردم مشهدحسن شجاعی علی‌آبادی نماینده مردم ابهرسید نظام الدین موسوی نماینده مردم تهرانسید محمود نبویان نماینده مردم تهرانعضو هیأت رئیسه مجلس شورای اسلامی تصریح کرد: بر اساس تبصره (1) ماده (44) آیین‌نامه داخلی مجلس برای انتخاب رئیس کمیسیون اصل 90 مجلس شورای اسلامی حداقل 2 نفر توسط هیأت رئیسه پیشنهاد داده می‌شوند که در این مورد هیأت رئیسه 5 نفر را معرفی کرده بودند که سید مصطفی میرسلیم نماینده تهران در مجلس انصراف داد.انتهای پیام/
به گزارش خبرنگار پارلمانی خبرگزاری فارس، اسامی غائبان و متاخران آغاز جلسه علنی امروز مجلس (چهارشنبه 25 تیر 99) از سوی هیأت رئیسه قرائت شد که این اسامی عبارتند از:1- پرویز اوسطی2- عبدالله ایزدپناه3-حسین حاتمی4- محمدجواد عسگری5-مجید ناصری‌نژادانتهای پیام/
به گزارش خبرنگار پارلمانی خبرگزاری فارس، محمدباقر قالیباف در نشست علنی امروز (چهارشنبه 25 تیر99) در گذشت عیسی جعفری نماینده مردم بهار و کبودرآهنگ در مجلس شورای اسلامی را تسلیت گفت.رئیس مجلس شورای اسلامی اظهار داشت: درگذشت آقای جعفری را به خانواده آن مرحوم و مردم خوب، متدین و انقلابی و ولایتمدار استان همدان وهمچنین شما نمایندگان مجلس تسلیت و تعزیت مجلس می‌گویم.انتهای پیام/
به گزارش خبرنگار پارلمانی خبرگزاری فارس، جلسه علنی امروز (چهارشنبه 25 تیر) مجلس شورای اسلامی دقایقی قبل به ریاست محمد باقر قالیباف و با حضور 237 نماینده آغاز شد.احمد امیرآبادی فراهانی عضو هیات رئیسه دستور کارهای امروز پارلمان را به شرح ذیل قرائت کرد:انتخاب رئیس کمیسیون اصل نودم قانون اساسی با پیشنهاد هیات رئیسه (در اجرای تبصره (1) ماده (44) آئین نامه داخلی مجلس)- گزارش کمیسیون آیین‌نامه داخلی مجلس شورای اسلامی درمورد طرح اصلاح تبصره ۱ ماده ۳۸ قانون آیین‌نامه داخلی مجلس شورای اسلامی- انتخاب اعضای هیات نظارت مجلس بر رفتار نمایندگان- گزارش کمیسیون اقتصادی در مورد طرح دوفوریتی طرح اصلاح ماده(54) مکرر مالیات های مستقیم- انتخاب یکی از اعضای کمیسیون اقتصادی مجلس شورای اسلامی به عنوان ناظر در مجمع عمومی صندوق تامین خسارت های بدنی- انتخاب دو نفر از اعضای کمیسیون‌های اقتصادی و برنامه، بودجه و محاسبات مجلس به عنوان ناظر در شورای پول و اعتبار- انتخاب دو نفر از اعضای کمیسیون‌های اقتصادی و برنامه، بودجه و محاسبات مجلس به عنوان ناظر در هیات امنا صندوق توسعه ملی- انتخاب سه نفر از اعضای کمیسیون های اقتصادی، برنامه، بودجه و محاسبات مجلس و صنایع و معادن به عنوان ناظر در شورای رقابت- بررسی تقاضای عده ای از نمایندگان مجلس شورای اسلامی در مورد تشکیل کمیسیون ویژه فناوری اطلاعات، فضای مجازی و اقتصاد دیجیتال (در اجرای ماده (40) آیین نامه داخلی مجلس شورای اسلامی).انتهای پیام/
به گزارش خبرنگار پارلمانی خبرگزاری فارس، جلسه غیرعلنی نمایندگان با دستور کار حضور پررنگ‌تر مجلس در شورای هماهنگی سران سه قوا پیش از آغاز نشست علنی امروز (چهارشنبه ۲۵ تیر ماه) مجلس برگزار شد.در این جلسه موضوع حضور یک نماینده از طرف مجلس در دبیرخانه این شورا مورد بحث است تا از این طریق کارها با سرعت بیشتری پیش برود.انتهای پیام/
حجت‌الاسلام مجتبی ذوالنوری نماینده مردم قم در مجلس شورای اسلامی در گفت‌وگو با خبرنگار پارلمانی خبرگزاری فارس،  با اشاره به فرمایش‌های رهبر معظم انقلاب در دیدار ویدوئو کنفرانسی نمایندگان با ایشان مبنی بر تعامل مجلس و دولت با یکدیگر گفت: معیشت و زندگی مردم امروز حال و روز خوبی ندارد شرایط اقتصادی کشور هم شرایط خوبی نیست و این وضعیت بر هیچکس پوشیده نیست.وی افزود: ما در کشور معضل و مشکل لاینحل نداریم و همه مشکلات راه‌حل دارد آنچه که توقع مردم از مجلس و دولت است حل این مشکلات است. کار مردم این نیست که راهکار و پیشنهاد بدهند. مردم دولت و مجلس را انتخاب کردند که هر جا قانون لازم است، قانون بگذارند و جایی که باید قانون اجرا شود، اجرا شود تا مشکل رفع شود. مردم کار خود را انجام داده‌اند و این دولت و مجلس هستند باید به وظیفه‌شان به خوبی عمل کنند.رئیس کمیسیون امنیت ملی و سیاست خارجی مجلس اظهار داشت: مجلس یازدهم به حول و قوه الهی اصل را بر این گذاشته که آستین بالا بزند و برای فعالیت‌ها برای حل مشکلات اقتصادی متمرکز شود و عمده‌ترین این مشکلات در حوزه اقتصادی که بر دیگر مسائل کشور اثرگذار است در اولویت مسائل بانکی، ‌مالی و ارزی است.ذوالنوری خاطرنشان کرد: این قیمت ارزهای خارجی است که بر ارزش پول ملی ما اثر می‌گذارد و اگر ارزش ارزهای خارجی پایین بیاید اثر آن بر اقتصاد و پول ما مثبت است و اگر قیمت ارز خارجی بالا برود بها و ارزش پول ملی ما را پایین می‌آورد و این روی همه ابعاد زندگی مردم و قیمت‌ها اثر می‌گذارد.وی افزود: عمده‌ترین موضوعی که مجلس بنا دارد به آن به خوبی بپردازد حل مشکلات پولی و مالی و ارزی کشور است و تثبیت و کاهش قیمت ارزهای خارجی در دستور کار مجلس است.رئیس کمیسیون امنیت ملی و سیاست خارجی مجلس اظهار داشت: اولویت دوم، موضوع مسکن است که اگر ارز کنترل شود قیمت مصالح ساختمانی مشخص می‌شود و مسکن هم از این وضعیت تأثیر می‌پذیرد.ذوالنوری خاطرنشان کرد:‌ موضوع بعدی بحث اشتغال است که برای ما از اهمیت زیادی برخوردار است موضوع بعد خودرو است و مجلس اولویت همه طرح‌ها و برنامه‌های خود را بر این امور متمرکز کرده است.رئیس کمیسیون امنیت ملی و سیاست خارجی مجلس شورای اسلامی در پایان گفت: مجلس یازدهم هر اقدامی که در توانش باشد که بتواند به دولت کمک کند و قوه مجریه را به حرکت در بیاورد انجام خواهد داد و مساعدت‌های لازم را در این زمینه با دولت خواهد داشت و به هیچ وجه از هیچ همکاری و همراهی در این زمینه دریغ نخواهد کرد. مسیر کلی در مجلس همین است و کمیسیون‌ها در این زمینه فعال شده‌اند و ان‌شاءالله به تدریج آثار این فعالیت‌های مجلس در وضعیت اقتصادی کشور مشاهده خواهد شد.انتهای پیام/
به گزارش خبرنگار پارلمانی خبرگزاری فارس، زهرا شیخی نماینده مردم اصفهان در مجلس شورای اسلامی برای سومین بار صاحب فرزند شد.او در همین راستا در صفحه شخصی خود در توئیتر خاطرنشان کرد: خداوند را شاکرم که در اوج مسئولیت و توفیق خدمت مضاعف به مردم سرزمینم، برای سومین بار لذت مادری را به من چشاند. با تولد این مولود مبارک با انگیزه ای بیش از پیش در مجلس شورای اسلامی، به حمایت از بانوان محروم از نعمت مادری و کمک به تمامی مادران پردغدغه ی سرزمینم، تلاش خواهم نمود.انتهای پیام/
احمد نادری نماینده مردم تهران در مجلس شورای اسلامی در گفت‌وگو با خبرنگار پارلمانی خبرگزاری فارس، اظهار داشت: اعضای هیات رئیسه فراکسیون مقابله با آسیب‌های اجتماعی در نشست امروز فراکسیون انتخاب شدند.وی افزود: نهایتا پس از برگزاری انتخابات هیأت رئیسه این فراکسیون، اینجانب به عنوان رئیس این فراکسیون انتخاب شدم.نادری ادامه داد: بر این اساس آقایان مهدی روشنفکر نماینده مردم بویراحمد و دنا به عنوان نایب رئیس، علی اصغر عنابستانی نماینده مردم سبزوار به عنوان سخنگو، مهدی شریفیان نماینده مردم تهران و حسین حق وردی نماینده مردم شهریار نیز به عنوان دبیر اول و دوم فراکسیون مقابله با آسیب‌های اجتماعی انتخاب شدند.انتهای پیام/
علی حدادی سخنگوی کمیسیون امور داخلی کشور و شوراهای مجلس شورای اسلامی در گفت‌وگو با خبرنگار پارلمانی خبرگزاری فارس، در تشریح جزئیات نشست عصر امروز (24 تیرماه) این کمیسیون اظهار داشت: آقایان حسین خسروی اسفزار و مالک شریعتی نیاسر از طرف کمیسیون امور داخلی کشور و شوراهای مجلس جهت عضویت در کمیسیون ماده 10 احزاب به صحن معرفی شدند.حدادی با بیان اینکه برای عضویت در شورای ساماندهی مرکز سیاسی و اداری کشور و ساماندهی و تمرکززدایی از تهران نیز  ابوالفضل ابوترابی و فاطمه مقصودی انتخاب شدند، گفت: این افراد از طرف کمیسیون جهت عضویت در هر یک از شوراهای نامبرده به صحن معرفی می شوند تا در انتخابات مربوط به شوراهایی که کاندیدا شده‌اند، انتخاب شوند.سخنگوی کمیسیون امورداخلی کشور و شوراهای مجلس شورای اسلامی بیان کرد: آقایان حسین محمدصالحی دارانی و رسول فرخی میکال از طرف اعضای کمیسیون امور داخلی کشور جهت عضویت در هیات مرکزی حل اختلاف و رسیدگی به شکایات شوراها به صحن مجلس معرفی شدند.وی افزود: آقایان قدرت الله حمزه شلمزاری و جلال رشیدی کوچی نیز از سوی اعضای کمیسیون امورداخلی کشور و شوراهای مجلس برای عضویت در شورای عالی مدیریت بحران کشور به صحن معرفی شدند.انتهای پیام/
به گزارش خبرنگار پارلمانی خبرگزاری فارس، محمدباقر قالیباف رئیس مجلس شورای اسلامی شامگاه سه‌شنبه (٢۴ تیر) با شبکه اول سیمای جمهوری اسلامی ایران گفت‌وگو کرد.قالیباف در این گفت‌وگوی زنده تلویزیونی، به تبیین جزییات بسته اقتصاد مردمی مجلس برای تحول اقتصادی به نفع مردم پرداخت.در میان مردم بودن عادت همیشگی من استرئیس مجلس شورای اسلامی در ابتدای این گفت‌وگو اظهار داشت: عمل‌گرایی و در میان مردم بودن عادت همیشگی من است و من افتخار می‌کنم که هرگاه و هر کجا توفیق خدمت داشتم وظیفه خود می‌دانستم با مردم از نزدیک گفت‌وگو کنم و درد آنها را با همه وجودم حس کنم که بتوانیم چاره‌اندیشی و خدمت‌‌‌گزاری درست را به طور صادقانه انجام دهیم.وی افزود: من فکر می‌کنم به هر حال مجلس که در رأس امور است برای اینکه بتواند اثرگذار باشد طبیعتا این روحیه را دارد نمی‌شود نماینده مردم بود و در بین مردم نبود و نمی‌شود مشکلات مردم را در میدان ندید و بعد در پشت اتاق‌های بسته یا صندلی‌های نشسته تصمیم گرفت مخصوصا همین بحثی که رهبر معظم انقلاب داشتند خود قانون‌گذاری و قانون‌گذاران هم باید مورد توجه قرار دهند که آن قانونی که می‌نویسیم هم ذی‌نفع آن مردم باشند و هم حلال مشکلات مردم باشد و همچنین قانون که اولویت مردم را مشخص می‌کند از آن طرف زمینه اجرا شدن را هم داشته باشد لذا می‌طلبد که هم یک کار ستادی خوب و جلسه خوب و کارا گذاشته شود و هم از پایین‌ترین سطوح از مناطق دور و همه جغرافیای کشور بسیج شد و مشکلات را دید و چاره‌اندیشی کرد.رئیس مجلس شورای اسلامی در ادامه خاطرنشان کرد: رهبر معظم انقلاب در ملاقات ویدئو کنفرانسی که با مجلس داشتند به این نکته اشاره فرمودند که به هر حال مردم به این مجلس دل بستند و امید دارند همچین فرمودند این مجلس در بعد از انقلاب جزو قوی‌ترین و انقلابی‌ترین مجالس است. این مسؤولیت ما را سنگین‌تر می‌کند و ما از این باب خوشحالیم که چنین توفیقی را پیدا کردیم که در چنین مجلسی در شرایطی که مردم وضعیت سختی دارند و امید دارند که این کار را انجام دهیم.ان‌شاءالله قوه مجریه و قوه مقننه مو به مو قوانین مجلس را اجرا کنندوی در ادامه سخنانش بیان کرد: ما این را برای خودمان یک نعمت و توفیق می‌دانیم که بتوانیم خدمت‌‌گزار صادقی برای مردم باشیم اما به اینکه هم باید توجه داشته باشیم که نباید این حرف و کلام من در حد شعار باقی بماند و واقعا باید عمل کنیم و در عمل نشان دهیم می‌توانیم مسائل و مشکلات را به حول و قوه الهی آن بخش که بر عهده مجلس است را انجام دهیم و ان‌شاءالله قوه مجریه و قوه مقننه مو به مو قوانین مجلس را اجرا کنند تا بتوانیم با کمک هم کمک کنیم با عمل در کارشان موفق شوند  تا بتوانیم رضایت رهبری را به دست آوریم.رضایت رهبر معظم انقلاب در این است که ما غمخوار مردم شویموی ادامه داد: ما البته معتقدیم که رضایت رهبر معظم انقلاب در این است که ما غمخوار مردم شویم و مشکلات مردم را حل کنیم و امیدوارم در این مسیر گام برداریم و بستر را برای دولت فراهم کنیم.رئیس مجلس شورای اسلامی در بخش دیگری از سخنان خود یادآور شد: ما در حدود 50 روزی که از عمر مجلس یازدهم می‌گذرد همه تلاش‌مان این بود که بتوانیم مجلس آن وظایف خود را شکل دهد و طبق وظایف پیش برویم که توانستیم آن مسیر را پیش برویم و در یک زمان خوب و حداقلی کمیسیون‌ها شکل گرفتند و در همان فرصت هم مجموعه دوستانمان با دولت و وزرای محترم نشست‌هایی داشته و تبادل نظر کردند.وی بر همین اساس اضافه کرد: وزرا در مجلس حضور پیدا کردند و گزارشی از وضعیت ارائه کردند و همچنین از فرصت‌ها و مشکلات نیز مواردی را مطرح کردند.وی همچنین خاطرنشان کرد: ویژگی این مجلس این است نزدیک 180 نفر از نمایندگان ما نوبت اولی است که در مجلس حضور پیدا می‌کنند، البته در بین این ها افرادی هستند که از مدیران ارشد و دارای سابقه کار در وزارتخانه و دستگاه های مختلف هستند و در محیط دانشگاهی و اجرایی بودند و بخشی از آنها را جوان های قابل و افرادی که با تجربه هستند تشکیل می دهند و هرکدام سال ها در بحث اجرایی تجربه دارند وبا کلان موضوعات کشور در این مدت آشنا شدند.بنای مجلس تعامل با قوای دیگر استقالیباف با تاکید بر اینکه بنای مجلس تعامل با قوای دیگر است خاطرنشان کرد: طبیعتاً ما باید به این سمت حرکت ‌کنیم اما هرکدام نیز بر اساس قانون وظیفه ای داریم طبیعتاً تعامل ما با قوای دیگر در چارچوب وظایف و قانون است و همه فلسفه وجودی مان این است که گرهی از کار مردم باز کنیم اگر تعامل می کنیم معنی اش این است که در این تعامل باید کاری انجام گیرد که یک کار مثمر ثمر باشد تا مشکلی از مردم مخصوصاً در موضوع اقتصادی بتواند در حقیقت رفع کند که اولویت اول مردم است لذا ما در مجلس اساس کار ما این است که این ارتباط را داشته باشیم.جایی که حس کنیم قانون اجرا نشده به وظیفه قانونی خود عمل می‌کنیمرئیس مجلس شورای اسلامی تصریح کرد:  اما خوب طبیعتاً جایی که احساس کنیم کاری روی زمین مانده، قانون اجرا نشده و معطل مانده است طبیعتاً به وظیفه قانونی خود عمل می‌کنیم.اولویت ما در این مجلس بین نظارت و قانونگذاری، نظارت استوی خاطرنشان کرد: اولویت ما در این مجلس بین قانونگذاری و نظارت، نظارت است؛ این نظارت هم یک نظارت میدانی است البته در این نظارت به دنبال مچ‌گیری و عیب و ایراد گیری نیستیم به دنبال این هستیم که کار به درستی انجام شود و در حقیقت به دنبال این نیستیم که چوبی در لای چرخ دولت بگذارد بلکه به دنبال این هستیم که عصایی برای دولت باشیم تا گرهی از کار مردم حل شود اما اگر جای دیدیم که قانون بر روی زمین مانده و کاری انجام نشده است طبیعتاً در منافع مردم و کار مردم آنجا مماشات نمی کنید و به وظیفه قانونی خود ادامه می‌دهیم.در درون مجلس هم نیازمند یک تحول هستیمقالیباف تصریح کرد: ما معتقدیم که در درون مجلس هم نیازمند یک تحول هستیم اگر به دنبال این هستیم که در قانونگذاری، نظارت و طرح‌هایی که در کمیسیون ها مطرح می‌شود و در لوایح با قوه قضاییه و دولت از طرفی با نخبگان جامعه و همه ذینفعانی که به نوعی در مجلس هستند همکاری کنیم؛ اساس کار این است که این ارتباط را با آنها در این بخش داشته باشیم اما باید در خود مجلس تحول ایجاد کنیم.آن طوری که مردم انتظار داشتند مجلس در راس امور نبودوی ادامه داد: واقعیت این است که مجلس در راس امور نبود، آن طوری که مردم از آن انتظار داشتند؛ علی رغم همه زحماتی که دوستان کشیده بودند مردم توقع و انتظار بیشتری داشتند و امروز هم مردم این مجلس را دارند تا در این بخش به آنها کمک کنند تا مشکلات حل شود.رئیس مجلس شورای اسلامی با تاکید بر اینکه باید در کارکرد مجلس یک تحول ایجاد شود تاکید کرد: ما برای این تحول در کارکرد چهار رویکرد را در مجلس و در نظارت هایی که بعد باید انجام دهیم دنبال می‌کنیم.وی ادامه داد: یکی از آنها بحث مربوط به شفاف سازی است؛ معتقدیم همانطور که در گذشته گفتیم این مجلس باید شفاف باشد، یعنی هر تصمیمی که در مجلس گرفته می شود که این تصمیم یک حق و تکلیفی برای مردم دارد؛ آنها باید دقیق روشن و شفاف در جریان این موضوع قرار گیرد و از آن مطلع شوند.قالیباف تصریح کرد: چون بین مجلس و کمیسیون اولویت را به کمیسیون ها داده ایم معتقدیم که حتماً باید در کمیسیون‌ها مباحثی که مطرح می‌شود. ذی نفعان آن در جامعه که موضوع آن در کمیسیون مربوط به آنهاست، نظرات کمیسیون را بدانند و بتوانند در کمیسیون حرف خود را بزنند که این کار میتواند به صورت حضوری و یا از طریق فضای مجازی باشد.باید تصمیمی بگیریم که مردم در آن مشارکت داشته باشندوی تصریح کرد: نکته دوم بحث مربوط به مردمی سازی است؛ مردم سازی به این معنا که معتقدیم که اساس انقلاب اسلامی  مردمی بوده است در همین کرونا  مردم در صحنه آمدند و توانستند کرونا را مدیریت کنند و البته دولت حتماً زحمت کشیده است، کادر پزشکی و درمانی زحمت کشیدند و تا پای جان مایه گذاشتند در حوزه صنعت و کارخانجات همه آمده است پس نقش مردم است، لذا مردم سازی اساس کار است؛ باید تصمیمی بگیریم که مردم در آن مشارکت داشته باشند؛ هر کجا مردم نباشند مشکل در آن است.رئیس مجلس شورای اسلامی گفت: رویکرد بعدی ما هوشمندسازی و معتقد هستیم در این زمینه هر کاری انجام می‌دهیم حتما باید بر اساس کار سیستمی نرم افزاری و منطبق بر کار الکترونیک باشد که بتوانیم دقت کار و فرایندهای کار را پیش ببریم که می‌تواند برای ما صرفه‌جویی وقت و عدالت به همراه داشته و به شفافیت کمک کند.نظام اداری و اجرایی ما به‌گونه‌‌ای است که امکانات به‌جای خاص برده می‌شودوی گفت: باید به سمت تمرکززدایی برویم؛ نظام اداری و اجرایی ما عمدتاً به‌گونه‌‌ای است که امکانات محدود به جای خاص برده می شود؛ کارها را توزیع نکرده‌اند و تمرکززدایی داریم که منجر به ناکارآمدی شده است.وی افزود:‌ باید تمرکززدایی و چابک‌سازی را در دستور کار خود قرار دهیم و قوانین اجرایی را با چابک‌سازی به سمت قوانین سبک هدایت کنیم.رئیس مجلس شورای اسلامی تصریح کرد: در تصمیمی که روز یکشنبه با تعدادی از همکاران‌مان در مجلس گرفتیم و کارهای عمیق اقتصادی و بسته ویژه‌ای تدوین شد شفافیت و چابک‌سازی در جای جای آن وجود دارد.قالیباف درباره بسته اقتصاد مردمی افزود: این بسته 5 محور دارد.اطمینان دارم می‌توانیم بر همه مشکلات کشور فائق آییموی تأکید کرد: ناامیدی بزرگترین گناه است و من با همه وجودم اطمینان دارم می‌توانیم بر همه مشکلات کشور فائق آییم.وی گفت: باید دست به دست هم بدهیم تا سال 1400 که سال پایان برنامه ششم است و بکوشیم مشکلات را رفع کنیم دولت و مجلس در میدان عمل باید کار کنند تا به ثبات اقتصادی که هم اکنون گریبانگیر وضعیت فعلی‌مان شده رسیده و از مشکلات رهایی یابیم.رئیس مجلس شورای اسلامی تصریح کرد: هیچ کار نشدنی از اول انقلاب تاکنون نداشته‌ایم.وی افزود: برای این بسته اقتصاد مردمی با صاحبنظران، کارشناسان و همکاران و نمایندگان ساعت‌ها بحث کرده و جلسات متمادی داشته‌ایم و حتی قبل از آغاز به کار رسمی مجلس هم این بسته اقتصادی را به مشورت گذاشته و عملا این بسته نتیجه خرد جمعی است که برای مردم بوده و به نفع آنان است.وی افزود: ‌اصلاح ساختار بودجه اولین محور این بسته اقتصادی است که اکثر مشکلات کشور مربوط به این ساختار است.رئیس مجلس شورای اسلامی گفت: ما همواره بودجه را با کسری بسته‌ایم و حتی زمانی که درآمد بالا داشته و یا درآمد پایین داریم هم کسری بودجه داشته‌ایم این در حالی است که همین کسری بودجه منجر به فشار آمدن به سیستم بانکی شده و ارزش پول ملی را کاهش می‌دهد.قالیباف گفت: ‌باید بین هزینه و درآمد همواره خود را تنظیم کنیم که بودجه را بدون کسری ببندیم.وی افزود:‌ در خیلی از جاها هزینه‌کردهایمان مفید نیست و باید این بودجه ارزی و ریالی را قانونی کرده و مفید کنیم.باید بکوشیم مالیات به نفع اکثریت مردم و تولید کشور باشدرئیس مجلس شورای اسلامی گفت: نیازمند نوسازی در بخش مالیاتی کشور هستیم و باید بکوشیم مالیات به نفع اکثریت مردم و تولید کشور باشد.سفته‌بازان مالیات نمی‌دهند اما زحمت‌کشان مالیات می‌دهندرئیس قوه مقننه تصریح کرد: بخش‌هایی از جامعه که درآمدهای باد آورده دارند و سرمایه‌شان ناشی از سفته‌بازی است مالیات نمی‌پردازند ولی صنفی که زحمت می‌‌کشد مالیات می‌‌دهد.وی گفت:‌ در حوزه مالیات چون شفاف‌سازی و هوشمندسازی وجود ندارد و نظام مالیاتی‌مان هم ممیزی است و اطلاعات دقیقی وجود ندارد مشکل داریم که نیازمند شفاف‌سازی هستیم.قالیباف اظهار داشت: اجرای سیاست‌های حمایتی، فراگیر و ویژه و با اولویت برای طیف محروم و مستضعف جامعه مهم است.جامعه هدف ما جامعه مستضعفین و محرومین هستندوی خاطرنشان کرد:‌ جامعه هدف ما که جامعه مستضعفین و محرومین هستند در اولویت‌مان قرار دارد اما متأسفانه آماری از جامعه آنها نداریم. در حالی که نیازمند هوشمندسازی و شفافیت در این حوزه هستیم.رئیس مجلس شورای اسلامی تصریح کرد: آنهایی که فاصله بین دخل و خرج‌شان همخوانی ندارد باید در کشور مشخص شود.وی با اشاره به پرداخت یارانه به 24 میلیون خانوار در کشور گفت: ‌باید ضمن اجرای سیاست‌های جبرانی، عدالت را در کشور رعایت کنیم.وی درباره حذف یارانه پر درآمدها گفت: درباره حذف یارانه پر درآمدها که قانون هم وجود داشت این موضوع اجرایی نشد ولی مجلس بایستی با نظارت دقیق ایستادگی کند تا این قانون اجرایی شود البته اگر هم این قانون در جایی ایراد دارد باید اصلاح شود.با شرایط اقتصادی فعلی طبقه متوسط هم دچار مشکل شده استوی تأکید کرد: اولویت بسته اقتصادی مربوط به طبقه مستضعف است ولی با شرایط اقتصادی فعلی طبقه متوسط هم دچار مشکل شده است.وی گفت: رونق در کسب و کار در کشور هم بسیار مهم است ضمن اینکه در سال جاری که سال جهش تولید است باید به سمت حذف انحصارات و تسهیل در صدور مجوز برویم و بایستی آن را دنبال کنیم.وی گفت: سیستم اداری کشورمان نشسته است؛ این در حالی است  که کسی که به دنبال شغل است و چند سال برای دریافت مجوز یک کسب و کار دوندگی می‌کند.در اقیانوس نقدینگی با کویر در حوزه تولید مواجه هستیموی خاطرنشان کرد: در اقیانوس نقدینگی که مشکل فعلی کشور است هم اکنون با کویر در حوزه تولید مواجه هستیم این در حالی است که باید بازار سرمایه را به سمت تولید کشور ببریم.وی خاطرنشان کرد: ‌باید در تجارت خارجی‌مان تغییر راهبرد داشته باشیم، دستگاه دیپلماسی‌مان امروز در شرایطی که کشور باید به سمت تولید و ثبات اقتصادی و اقتصاد بدون نفت برود و اقتصادمان مردمی شود، فعالیت بیشتری کند چرا که قرار است در این اقتصاد، محور و اساس‌مان تولید و صادرات باشد و به همین دلیل بازارهای بین‌المللی برای‌مان مهم است.قالیباف گفت: باید وزارت خارجه و تجارت بین‌الملل داشته باشیم و به همین دلیل باید سفارت‌خانه‌هایمان فعال شوند به ویژه در کشورهای همسایه و منطقه.وی در ادامه عنوان کرد: سفارتخانه‌های جمهوری اسلامی ایران باید از حوزه سیاست و امنیت به سمت حوزه اقتصادی، سیاسی و تجاری بروند.رئیس مجلس شورای اسلامی گفت: سفارتخانه‌‌های خارجی در ایران هم اکنون به دنبال تبلیغات محصولات تولیدی خود هستند؛ ما هم باید اینگونه رفتار کنیم.وی تصریح کرد:‌ باید از مزیت‌های کشورمان در بحث تولید استفاده کرده و آن را در کشورهای همسایه  تبلیغ کرده و از این مزیت بهره ببریم.وی در مورد عقب ماندگی از آرمان‌های انقلاب و تلاش مجلس در این زمینه اظهار داشت: ما در حوزه اقتصادی دچار مشکلات هستیم یعنی نتوانستیم با یک رویکرد مشخص و با یک برنامه مشخص و دقیق و با یک تفکر در حوزه اجرا و روش مشخص در اجرا در حوزه اقتصادی حرکت کنیم.قالیباف بیان داشت: اگر یک نگاهی از گذشته تا الان کنیم فراز و نشیب داشتیم و حتی در جاهایی تصمیمات و سیاست های ما در حوزه اقتصاد در تضاد با هم بوده است این ها را در همین بسته اقتصاد مردمی که به نفع مردم به معنی مشارکت مردم در اقتصاد بوده است قرار دادیم.رقیب تولید، سفته‌بازی و دلالی استقالیباف تاکید کرد: در همین امسال که سال جهش تولید است و باید کار تولید را پیگیری کنیم نگاه کنید ببینید چرا تولید اتفاق نمی افتد؟ رقیبی که در مقابل تولید رقابت می‌کند سفته‌بازی، دلالی، بازار طلا بازار ارز و اینها است.همه جای دنیا مسکن و خودرو کالای مصرفی هستند اما در کشور ما کالای سرمایه شده‌اندوی اظهار داشت: در همه دنیا مسکن و خودرو یک کالای مصرفی است اما در کشور ما کالای سرمایه شده است پس آن تحولی که در حوزه سازمان دهی مالیات گفتیم اینجا است.کاسب جزء در این شرایط سخت مالیات می‌دهد، اما سوداگران مالیات نمی‌دهندرئیس مجلس شورای اسلامی خاطر نشان کرد: یک کاسب جزء و یک جوانی که در زیر راه پله یک کار خدماتی و تولیدی کوچک را شروع کرده در این شرایط سخت باید مالیات دهد اما از کسی که ده‌ها و صدها خانه خالی دارد و با این کار سوداگری انجام می‌دهد و یا در حوزه مسائل ارزی است، مالیات نمی گیریم برای همین است که ما روز یکشنبه دو فوریت طرح مربوط به مالیات بر خانه های خالی را تصویب کردیم و فردا با حضور شورای نگهبان در دستور کار مجلس قرار می‌گیرد و اگر تصویب شد دولت محترم هم آن را اجرا کند.رئیس مجلس شورای اسلامی در مورد موضوع اشتغال تاکید کرد: در بحث اشتغال و تولید ظرفیت‌های بزرگی داریم همین بازار بورس را نگاه کنید؛ حجم نقدینگی را که در بورس می آید باید به سمت پروژه های بزرگ در پتروشیمی‌ها، معادن و فلزات سوق دهید؛ این‌ها بخش‌هایی است که برای ما آورده دارند و برای ما شغل، درآمد ارزی و ثبات اقتصادی می آورد.وی در پاسخ به این پرسش که بخشی از کارشناسان معتقدند که نقدینگی بورس به سمت تولید واقعی نمی‌رود و مجلس چه اقداماتی قرار است برای رفتن به سمت تولید واقعی انجام دهد؟ گفت: معتقدم اینکه نقدینگی از حوزه بانک و بانکداری سرمایه ها و نقدینگی سرگردان از بازار پولی به سمت بازار سرمایه رفته است کار خوبی بود که اتفاق افتاد.به بورس و فرابورس  عمق ببخشیمقالیباف با اشاره به اینکه حجم بالای نقدینگی به سمت بورس میرود که  یک امتیاز بزرگ است، تصریح کرد: ما حتماً باید این اقدام را تقویت کنیم اما تقویت آن این است که به بورس و فرابورس  عمق ببخشیم.وی در مورد عمق بخشی به بازار بورس گفت: این یعنی که دولت ظرفیت‌ها و دارایی‌های خود را که شرایط لازم را دارند آنها را وارد بورس کند که پول مردم وقتی به بورس می رود در شرکت‌های قرار گیرد.مجلس بر ظرفیت شرکت‌هایی که به بورس می‌آیند نظارت می‌کندرئیس مجلس شورای اسلامی خاطر نشان کرد: حتماً مجلس یکی از کارهایش نظارت دقیق است که شرکت‌هایی در بورس بیاید که ظرفیت این کار را داشته باشند؛ وقتی نقدینگی به اینجا می آید باید کاری کنیم که سود سهام آنها صرف سرمایه گذاری برای خود شود. این نقدینگی به سمت پروژه های نیمه تمام که حدود ۶۰۰ تا ۷۰۰ هزار میلیارد تومان است و حوزه معادن برود. باید این نقدینگی را به سمت آن‌ها ببریم اما اگر خدای نکرده این نقدینگی در درون خود بورس برود یک ضرر بزرگ است.قالیباف با طرح این پرسش که چگونه می توانیم عقب ماندگی را جبران کنیم خاطرنشان کرد: این فرصت ها پیش روی ما است. ما در مجلس شورای اسلامی مصمم هستیم که کمک و نظارت کنیم و قانونی که دولت نیاز دارد برایش تصویب کنیم و نظارت دقیق خود را داشته باشیم تا این اتفاقات بیفتد.ریشه مشخص نبودن جامعه هدف دقیق مستضعفین و محرومینوی در مورد اصلاح ساختار در کشور گفت: آن بحث هوشمندسازی یعنی توجه به این موضوع، یعنی باید یک یکپارچگی در اطلاعات داشته باشیم و اینها باید به صورت شبکه به هم متصل شوند. یکی از مشکلات ما عدم همین کار است این ها جزیره جزیره شده‌اند. نداشتن جامعه هدف دقیق مستضعفین و محرومین به همین دلیل است.نمی‌شود دیوان محاسبات یکسال بعد گزارش دهد که این پول در جای خود هزینه نشده یا شده استقالیباف با تاکید بر این که نمی‌شود دیوان محاسبات یک سال بعد بیاید گزارش دهد که این پول در جای خود هزینه نشده یا شده است، تاکید کرد: آن چهار رویکردی که گفتم باید هم در درون مجلس باشد هم در بیرون مجلس.وی با اشاره به جلسه شورای عالی هماهنگی اقتصادی با حضور سران قوا خاطرنشان کرد: نسبت به نابسامانی در بازار ارز اشکالاتی است، در همان جلسه مطرح شد که به جمع‌بندی خوبی رسیدیم قرار شد دولت در کوتاهترین زمان یعنی در چند روز آینده این کار انجام شود و هر دو قوا با هم اتفاق نظر داشتیم که در خدمت دولت باشیم که این کار کارشناسی که دارد انجام می شود انجام شود، اگر آن را اجرایی کنیم می‌توانیم ثبات را در بازار ارز داشته باشیم.قالیباف با اشاره به اینکه در بخشی از نابسامانی ارزی یک بی انضباطی وجود دارد، گفت: عمده صادر کنندگان ارز خود را وارد کرده‌اند، اما یک بخشی از کسانی که صادرات انجام دادند ارز خود را نیاورده اند؛ اینها هم به خود و هم به جامعه ظلم کردند که باید با پیگیری، این کار را انجام دهند.قالیباف گفت: بخشی از ارزهایی که به کشور نیامده است و در کشورهای خارجی معطل است مربوط به بهای کالاهای صادر شده است؛ ارزهایی که در کشور کره داریم طبق نظر دولتمردان توانسته‌ایم با توافقات صورت گرفته با آنها بخشی از این ارزها را با خرید کالا و بخشی را هم به صورت ارزی به کشور بیاوریم.وی ادامه داد: ‌اگر اساس کار را تولید قرار دهیم و نقدینگی را در مسیر تولید داشته باشیم ارزش ریال را بالا خواهیم برد و در آن صورت قیمت ارز پایین خواهد آمد.رئیس مجلس شورای اسلامی گفت:‌ در حوزه قانون‌گذاری مسکن که کار مجلس است اقداماتی صورت گرفته البته دولت هم کارهای اجرایی آن را بر عهده دارد.با طرح مالیات بر خانه‌های خالی کرایه خانه کاهش یافته و قیمت مسکن نزولی می‌شودوی با اشاره به طرح دوفوریتی اصلاح قانون مالیات بر خانه‌های خالی تصریح کرد: ‌نرخ مالیات را برای خانه‌های خالی و به ویژه برای سوداگران افزایش خواهیم داد به‌گونه‌ای که در این طرح دو فوریتی نرخ‌گذاری شده عملا داشتن خانه خالی مقرون به صرفه نیست و حتما باید در این باره کار دیگری را انجام دهند؛ ‌با این کار قطعا قیمت کرایه خانه کاهش پیدا کرده و نرخ مسکن هم نزولی خواهد شد.رئیس مجلس شورای اسلامی گفت:‌ در تولید مسکن بایستی عرضه و تقاضا وجود داشته باشد این در حالی است که ما شاهد آن هستیم که رئیس‌جمهور به صراحت اعلام کرد تأخیر و عقب‌ماندگی در تولید مسکن در کشور داشته‌ایم.قالیباف خاطرنشان کرد: همه حقوق برخی از مستضعفان پاسخگوی اجاره بهای یک ماه آنها نیست. این در حالی است که امروز بین 50 تا 55 درصد قیمت هر خانه مربوط به زمین است لذا دولت باید به جای مدیریت در ساخت و ساز مسکن، امکانات زمین را در اختیار بگذارد و اجازه دهد نقدینگی در جامعه به ساخت و ساز مسکن برده شود.وی ادامه داد: ما باید به سمتی برویم که فرآیند تولید مسکن را بهینه کنیم و به همین دلیل دانش فنی تولید بومی مسکن هم مهم است.رئیس مجلس شورای اسلامی گفت: یکی از مجموعه‌ها با 300 هزار میلیارد تومان قرار است با دانش بومی تولید مسکن، 6 هزار خانه را بسازد که البته در این دانش هم در ساخت و ساز سرعت پیدا خواهد شد و هم کیفیت زیادتر شده و هم مصرف مصالح کم شده و هم استانداردهای زلزله‌، سرمایش، گرمایش ، روشنایی، معماری و نمای اسلامی رعایت خواهد شد.وی تصریح کرد: مدیریت و توجه و باورپذیری بسیار مهم است و بایستی پیشرفت در کشور در دهه پیشرفت‌ و عدالت که مقام معظم رهبری بر آن تأکید داشتند، صورت گیرد.قالیباف با اشاره به اینکه «ما نباید به کسی بگوییم اقدام کند، بلکه خود باید اقدام کنیم»، گفت:‌ از روزی که کمیسیون‌های مجلس شکل گرفتند به موضوع مسکن ورود کردیم هر چند که برخی‌ها در بیرون مجلس می‌گفتند مجلس به دنبال حاشیه‌سازی است و کاری نمی‌کند اما این حرف‌شان نادرست است.وی افزود: اولین طرح دو فوریتی مجلس یازدهم درباره مسکن بود. ضمن اینکه طرح جا ماندگان سهام عدالت هم از دیگر کارهای این مجلس بود.مردم امروز منتظر عمل ما هستند و دیگر حرف را قبول ندارندرئیس مجلس شورای اسلامی گفت: مردم امروز منتظر عمل ما هستند و دیگر حرف را قبول ندارند.وی تصریح کرد: مردم و مقام معظم رهبری باید از ما مطالبه کنند و وظیفه ما هم پاسخگویی است.نماینده مردم تهران در مجلس شورای اسلامی درباره راهبرد مجلس یازدهم در مواجه با آمریکا گفت: دشمنی آمریکا با جمهوری اسلامی روشن است و از 100 سال قبل تا امروز و در مقاطع مختلف این دشمنی را نشان می‌‌دهد.وی ادامه داد: از زمان پیروزی انقلاب اسلامی که ما روحیه استقلال‌طلبی و ظلم‌ستیزی را داشته و دست آمریکایی‌ها را با این انقلاب کوتاه کردیم، چون آنها به دنبال مواجه با جمهوری اسلامی بودند.قالیباف گفت: در بخش‌های نظامی و امنیتی به دلیل مشارکت مردم و اعتماد به مردم تولید قدرت را داشتیم و هر جا به مردم اعتماد کردیم قدرت به وجود آمده است.وی اظهار داشت: مجلس درباره زیاده‌خواهی آژانس بین‌المللی انرژی اتمی و پس از قطعنامه اخیر آنها موضع‌گیری محکمی داشت. به همین دلیل از دولت خواستیم که مقابل این زیاده‌خواهی ایستادگی کند.رئیس مجلس شورای اسلامی با اشاره به اینکه مجلس برای حرکت تولید در کشور به دنبال ارتقاء اقتصاد است، گفت: طبق فرمایش رهبر انقلاب باید با کار، کار و کار مقابل آمریکا ایستادگی کنیم. البته قدرتمند بودن عرصه‌های مختلفی دارد که یکی از آنها اقتصاد است؛ باید قدرت نظامی داشته باشیم اما قدرت اقتصادی هم باید داشته باشیم.قالیباف گفت: ‌آمریکا با استفاده از تحریم اقتصادی به کشورهای منطقه و حتی چین فشار می‌آورد و هر جا که منافع سیاسی‌اش را به دست نمی‌آورد از تحریم اقتصادی استفاده می‌کند.وی تصریح کرد: شهید سلیمانی در 20 سال اخیر و با مشارکت مردمی در منطقه مقابل هژمونی آمریکا ایستادگی کرد.رئیس مجلس شورای اسلامی درباره مهمترین ویژگی‌های سپهبد شهید حاج‌قاسم سلیمانی گفت: من قریب به 37 ـ 38 سال با شهید سلیمانی رفیق بوده و با او زندگی کردم و هیچگاه از دوستان خود از اوایل انقلاب تا کنون کسی را که دارای سابقه مجاهدت شبیه شهید سلیمانی باشد را ندیدم.وی افزود: شهید سلیمانی 40 سال بی‌وقفه مجاهدت کرد و او از زمان زندگی در روستا تا لحظه شهادتش مجاهدت داشت این در حالی است که خیلی از ماها بعد از جنگ کارهای دیگری کردیم.رئیس مجلس شورای اسلامی افزود: شهید سلیمانی به ترازی از معرفت و اخلاص رسید که مردم فقط نمونه‌هایی از آن را دیدند.در غضب سردار سلیمانی هم مهربانی وجود داشتقالیباف با ذکر اینکه شهید سلیمانی وقتی غضب می‌کرد در غضب او هم مهربانی وجود داشت، گفت: شهید سلیمانی فردی قاطع و مقتدر بود که در اوج قدرتش گذشت هم می‌کرد.وی افزود: شهید سلیمانی 20 سال مقابل آمریکا در منطقه ایستادگی کرد که البته این کار او به ویژگی‌هایش باز می‌گردد؛ او عمیقا به سنت الهی باور داشت و با حداقل امکانات مقابل داعش و آمریکا ایستادگی کرد و به همین دلیل، استکبار او را حذف کرد، ولی با جسارت، تدبیر، روحیه و مکتب او چه می‌کنند؟قالیباف گفت: شهید سلیمانی وقتی مبارزه می‌کرد و به شرایط سخت می‌رسید هیچگاه ناامید نبود.وی گفت: ‌وقتی از بسته اقتصادی برای مردم حرف می‌زنیم و رویکرد مردمی داریم و می‌گوییم ناامید نباشید و مشکلات را حل خواهیم کرد به همین دلیل است.رئیس مجلس شورای اسلامی تصریح کرد: شهید سلیمانی، فاطمیون، زینبیون و ... را بر اساس مشارکت مردم برای مقابله با استکبار راه‌اندازی کرد. او مردم را داشت و به انقلاب و فرهنگ اهل بیت اعتقاد کامل داشت و ما هم بایستی این فرهنگ و مکتب را دنبال کنیم.قول می‌دهیم که دغدغه‌‌ای جز خدمت به ملت نداشته باشیموی در بخش دیگری از سخانش در این گفت‌وگوی تلویزیونی گفت: من به ملت عرض می‌کنم که شما که به ما اعتماد کردید و با رأ‌ی‌تان منت سر ما گذاشتید و ما را به عنوان خدمت‌گزار انتخاب کردید. به شما قول می‌دهیم که دغدغه‌‌ای جز خدمت به شما نداشته باشیم و این را برای خود افتخار می‌دانیم که مخصوصا برای محرومین و مستضعفان کار کنیم.رئیس مجلس شورای اسلامی گفت: محرومان صاحبان اصلی انقلاب هستند و ان‌شاءالله مجلس در اقصی‌نقاط کشور با استفاده از نمایندگانش بتواند به مردم خدمت کند و امیدوارم با دعای مردم و تلاش‌مان  بر مشکلات فائق آییم.انتهای پیام/
"به گزارش خبرگزاری فارس، شور دوم سیاست‌های راهبردی و برنامه اقدام جهش تولید مرتبط با حوزه فرهنگ و علم و فناوری در هشتصد و سی‌اُمین جلسه شورای عالی انقلاب فرهنگی که روز سه شنبه به ریاست حجت‌الاسلام حسن روحانی رئیس جمهور و با حضور روسای قوای مقننه و قضائیه تشکیل شد، انجام شد.در این جلسه کلیات و برخی از مواد مرتبط با اهداف، سیاست‌ها و برنامه‌های اقدام «جهش تولید در حوزه علم و فناوری و فرهنگ» در چارچوب نامگذاری سال 99 از سوی رهبر معظم انقلاب و پیشنهادات یازده دستگاه مرتبط با این حوزه در زمینه مسایل، موانع، مشکلات و ظرفیت‌های مرتبط با جهش تولید، بررسی و  با برخی اصلاحات و تحلیل ها، کلیات سند و برخی از مواد آن به تصویب رسید.بر این اساس در حوزه آموزش و پرورش موضوع ""هر دانش‌آموز یک مهارت"" و ایجاد فرهنگ اهمیت دادن به مهارت‌های فنی به جای مدرک تحصیلی و توسعه گسترش مهارت‌های فردی در میان دانش‌آموزان در سند تدبیر شده است.آموزش و پرورش همچنین به تدوین و اجرای بسته تحولی مهارت آموزی در جهت واجد شرایط شدن هر دانش آموز در یک مهارت و مشارکت بنگاه های اقتصادی و دانش بنیان در ارتقای مهارت دانش آموزان مکلف شد.در جلسه شورای عالی انقلاب فرهنگی با تاکید بر ضرورت توسعه ارتباط صنعت و دانشگاه مقرر شد در حوزه علم و فناوری کلیه پایان‌نامه‌ها، مقالات علمی و دستاوردهای پژوهشی به سمت و سوی جهش تولید تشویق شود تا دستاورد دانشی بزرگی را در حوزه جهش تولید فراهم کند.همچنین سازمان صدا و سیمای جمهوری اسلامی مکلف به ساخت برنامه‌های جذاب با موضوع کارآفرینان عرصه تولید در راستای ارتقای نام نمای ملی و تقویت حس اعتماد ملی و قدرت ایران شد؛ ضمن اینکه بر اساس سند جهش تولید در حوزه علم وفناوری و فرهنگ، مقرر گردید تا با رویکرد رفع انحصار آگهی‌های تبلیغاتی در شرایط تبلیغ کالا و کسب و کارها بازبینی انجام شود.همچنین در این جلسه مقرر شد قوه قضائیه اقدامات لازم در زمینه توسعه زیرساخت‌های حقوقی تخصصی مرتبط با فعالیت های کارآفرینی و تولید در راستای افزایش انگیزه سرمایه گذاری و فعالیت در حوزه تولید را به انجام برساند.مجلس شورای اسلامی نیز مکلف شد تا اقتضائات و موانع جهش تولید را در اولویت قانون‌گذاری و دستور کار خود قرار دهد.رویکرد سند جهش تولید در حوزه علم و فناوری و فرهنگ، استفاده از ظرفیت‌ فناوری‌های جدید برای جهش تولید با تعادل ایجاد کردن بین بنگاه‌های بزرگ و متوسط و کوچک است که در آن به کار جمعی، اهمیت دادن به مسئولیت اجتماعی، استفاده از ظرفیت فراگیر منابع انسانی در سطح کشور با توجه به نوآوری مردمی به عنوان یک ظرفیت حائز اهمیت در کشورهای بزرگ و پیشرفته دنیا توجه شده است.انتهای پیام/"
به گزارش خبرگزاری فارس، به نقل از خانه ملت، عادل آذر رئیس دیوان محاسبات طی پیامی درگذشت عیسی جعفری، نماینده دوره های هشتم و یازدهم مردم بهار و کبودر آهنگ در مجلس شورای اسلامی، را تسلیت گفت.متن پیام رئیس دیوان محاسبات به شرح زیر است:بسم الله الرحمن الرحیمکل من علیها فان و یبقى وجه ربک ذوالجلال و الإکرامخانواده محترم مرحوم عیسی جعفریدرگذشت جناب آقای عیسی جعفری ، نماینده محترم دوره های هشتم و یازدهم مردم شریف بهار و کبودر آهنگ در مجلس شورای اسلامی ، باعث تأسف و تأثر گردید.ایشان از افراد خدوم، تلاش گر، ولایتمدار و انقلابی بودند که عمر شریف خود را صرف خدمت به مردم و نظام مقدس جمهوری اسلامی ایران نمودند و در دوران فعالیت مدیریتی ، سیاسی و اجتماعی خود خدمات قابل توجه و گرانسنگی را انجام دادند.این ضایعه ناگوار را به همسر گرامی و فرزندان محترمشان، مردم شریف حوزه انتخابیه و همچنین ریاست و نمایندگان محترم مجلس شورای اسلامی تسلیت و تعزیت عرض می نمایم .از خداوند متعال برای آن مرحوم، رحمت واسعه الهی و برای بازماندگان معزز طول عمر با عزت و اجر و صبر مسألت دارم.عادل آذررئیس دیوان محاسبات کشورانتهای پیام/
به گزارش خبرنگار پارلمانی خبرگزاری فارس‌، تعداد 20 نفر از نمایندگان برای عضویت در شورای نظارت بر صدا و سیما، شورای نظارت بر مطبوعات و همچنین به عنوان ناظر بر عملکرد وزارت میراث فرهنگی و گردشگری ثبت‌نام کرده‌اند.این 20 نفر با حضور در جلسه امروز عصر کمیسیون فرهنگی گزارش‌های خود را به نمایندگان ارائه کردند تا در نهایت کمیسیون فرهنگی گزینه‌های مورد نظر را برای رأی‌گیری نهایی به صحن معرفی کند.حجت الاسلام مجید نصیرایی سخنگوی کمیسیون فرهنگی مجلس در گفت‌وگو با خبرنگار پارلمانی خبرگزاری فارس،‌گفت: به دلیل کمبود وقت در جلسه امروز رأی گیری در مورد انتخاب گزینه‌های پیشنهادی در صحن انجام نشد و فردا ظهر کمیسیون برای این منظور جلسه فوق‌العاده خواهد داشت.انتهای پیام/
به گزارش حوزه پارلمانی خبرگزاری فارس، بابک نگاهداری رئیس حوزه ریاست مجلس در خصوص مدیریت امور در شرایط ویژه کنونی و ماه‌های پیش رو در راستای کنترل شیوع ویروس کرونا و تبعات آن بر مجلس شورای اسلامی، گفت: پس از هم اندیشی و دریافت نظرات مدیران مربوطه تصمیماتی اتخاذ شد تا بتوانیم ضمن پیشبرد برنامه های مجلس از شیوع این بیماری جلوگیری کنیم.ضدعفونی روزانه تمام واحدها و ادارات مجلسوی در توضیح تصمیمات اتخاذ شده، افزود: مه پاشی تمام واحدها و ادارات (فضاهای باز، بسته و مشترک و غیره) به ویژه ضد عفونی صحن مجلس حداقل روزی یکبار توسط اداره کل مهندسی و پشتیبانی تحت نظر اداره کل سلامت، استقرار و راه اندازی اتاقک مه پاشی درب ورودی کارکنان توسط اداره کل مهندسی و پشتیبانی تحت نظر اداره کل سلامت و پیگیری وضعیت جسمانی مراحل درمان و روند بهبود 17 نفر از نمایندگان مبتلا به کرونا به صورت روزانه از سوی اداره کل سلامت از جمله اقدامات در حال انجام است.پیگیری وضعیت کارکنان و نمایندگان مبتلا به کرونانگاهداری ادامه داد: پیگیری وضعیت کامل بیماران به ویژه بیماران مبتلا به کرونا توسط مدیران کل دفاتر آنها و هماهنگی با اداره کل سلامت در راستای بهینه سازی خدمات، تامین ماسک و مواد ضد عفونی برای تمامی کارکنان و همچنین پرسنل یگان حفاظت، تهیه ماسک و دستکش و تب سنج در میادی ورودی ساختمان مشروطه و ملزم کردن تمام مراجعین به استفاده از ماسک و دستکش و تب سنجی قبل از ورود به ساختمان و همچنین برگزاری جلسه با پزشکان بیمارستان بقیه الله و تکریم بیماران مجلس و تسریع و تسهیل پذیرش و خدمت رسانی به افراد معرفی شده از دیگر اقدامات انجام گرفته و در حال انجام است.کاهش حجم نیروی انسانی تا یک سوممشاور و رئیس حوزه ریاست مجلس شورای اسلامی از کمک هزینه درمانی به نیروهای شاغل در مجلس که مبتلا به کرونا شدند نیز خبر داد و گفت: کاهش حجم نیروی انسانی تا یک سوم ضمن هماهنگی با اداره کل توسعه منابع انسانی و مشروط به عدم ایجاد خلل در روند برگزاری جلسات صحن و کمیسیون های تخصصی با هماهنگی مدیرکل مربوطه از دیگر تصمیماتی است که اجرایی شده است.انجام تست کرونا از تمامی نمایندگان/ ممنوعیت ورود کارکنان فاقد ماسک به مجلسنگاهداری با بیان اینکه در روزهای اخیر تست کرونا از تمام نمایندگان انجام گرفته شده است، افزود: پیگیری مصوبه هیات رئیسه مجلس مبنی بر برگزاری جلسات کمیسیون ها در سالن جلسات کمیسیون اصل نود و صحن، ممنوعیت ورود کارکنان فاقد ماسک به داخل مجلس و اعلام این موضوع از طریق پیامک از سوی اداره کل فرهنگی و روابط عمومی و ممنوعیت ورود تمامی نیروهای همراه و مشاورین تا اطلاع ثانوی به دفاتر نمایندگان از دیگر اقدامات انجام گرفته است.وی ادامه داد: اداره کل سلامت به عنوان متولی امور درمانی و دارویی، اداره کل منابع انسانی برای پیگیری امور رفاهی و رسیدگی به وضعیت مبتلایان، اداره کل بودجه و امور مالی برای تامین منابع مالی لازم و اداره کل مهندسی و پشتیبانی برای تهیه اقلام و تجهیزات مورد نیاز نیز تعیین شده است.دفاتر نمایندگان و بخش مراجعات مردمی به حالت نیمه تعطیل درآمده استمشاور و رئیس حوزه ریاست مجلس شورای اسلامی یادآور شد: بنابر تصمیم های گرفته شده، حضور کارکنان در حدی که به کارکرد مجلس آسیب نزند را کاهش دادیم البته افرادی که دارای بیماری زمینه‌ای هستند به تشخیص اداره کل سلامت مجلس با حفظ حقوق و مزایا از حضور در محل کار معاف می‌شوند، دفاتر نمایندگان و بخش مراجعات مردمی نیز به حالت نیمه تعطیل در آمده است.انتهای پیام/
حجت‌الاسلام جواد نیک‌بین نماینده مردم کاشمر، خلیل آباد، بردسکن و کوهسرخ در مجلس شورای اسلامی که یکی از طراحان طرح استیضاح رئیس جمهور بوده است، در گفت‌وگو با خبرنگار پارلمانی خبرگزاری فارس، با اشاره به برگزاری نشست‌های داخلی نمایندگان که پس از دیدار با مقام معظم رهبری برای بررسی بیانات و رهنمودهای ایشان برگزار شده است، گفت: با توجه به رهنمودهای رهبر معظم انقلاب، در جلسات با نمایندگان تصمیم گرفتیم با توجه به ماه های پایانی این دولت  استیضاح رئیس جمهور را از دستور کارمان خارج کنیم.وی با اعلام اینکه به دنبال ارائه طرح‌های اقتصادی هستیم، اظهار داشت: تلاشمان این است که طرح‌های اقتصادی را هر چه زودتر تدوین کرده و برنامه‌های مدونی در این زمینه برای رفع مشکلات اقتصادی ، معیشتی مردم ارائه نماییم.نیک‌بین با تاکید بر اینکه به جای استیضاح رئیس جمهور طرح‌های اقتصادی را دنبال می‌کنیم، تصریح کرد:  حال که در سال‌ انتهایی دولت هستیم ،  تلاش خواهیم کرد ابتدا قوانین لازم را برای بهبود وضعیت اقتصادی به تصویب برسانیم و از سوی دیگر از ابزارهایمان مانند سوال و تذکر هم برای پیگیری مطالبات مردم از مقامات و مسئولان دولتی بهره  ببریم.نماینده مردم کاشمر، خلیل آباد، بردسکن و کوهسرخ در مجلس با اشاره مجدد نسبت به اینکه در مجلس برای مشکلات مردم برنامه‌های جدی داریم، اظهار داشت: تدوین طرح‌هایی برای رفع معضل مشکلات مسکن و مباحث معیشتی مردم ازجمله این طرح‌ها است.نیک‌بین با بیان اینکه فعلا استیضاح دیگر در دستورکارمان نیست، خاطرنشان کرد: در این برهه تشخیص ما این است که باید به دولت برای اتمام حجت کمک بیش از پیش کنیم؛ البته نیاز به نظارت جدی هم بر عملکرد دولت خواهیم شد.انتهای پیام/
به گزارش خبرنگار پارلمانی خبرگزاری فارس، فردا چهارشنبه 25 تیر در صحن علنی مجلس با رأی نمایندگان رئیس کمیسیون اصل 90 مجلس از میان 4 گزینه مطرح انتخاب خواهد شد.همچنین در جلسه فردای مجلس از میان گزینه‌های مطرح شده اعضای هیأت نظارت بر رفتار نمایندگان انتخاب خواهند شد.علاوه بر این در این جلسه طرح مالیات بر خانه‌های خالی که پیش از این دو فوریت آن در صحن به تصویب رسیده بود به رأی گذاشته خواهد شد.علاوه بر این در جلسه فردا اعضای ناظر در شورای عالی پول و اعتبار و همچنین اعضای ناظر در هیأت مدیره صندوق توسعه ملی توسط نمایندگان انتخاب خواهند شد.انتهای پیام/
به گزارش حوزه پارلمانی خبرگزاری فارس، آیت‌الله احمد جنتی دبیر شورای نگهبان صبح امروز (سه‌شنبه، ۲۴ تیر ۱۳۹۹) در نشست سراسری با مدیران ستادی و استانی این نهاد که امسال به دلیل مسائله کرونا به صورت ویدئو کنفرانس برگزار شد با گرامیداشت چهلمین سالروز تأسیس شورای نگهبان گفت: این نهاد در قانون اساسی جمهوری اسلامی جایگاه مهم و رفیعی دارد که اعضای فقیه و حقوقدان آن در اداوار مختلف مایه افتخار نظام اسلامی بوده‌اند.  وی با یادآوری انتصاب فقهای این شورا از سوی امام (ره) و رهبر انقلاب که همگی از برجستگان حوزه و فقاهت بوده‌اند، خاطرنشان کرد: افرادی نظیر آیت‌الله صافی صافی‌گلپایگانی و حضرات آیات فقید مهدوی‌کنی، مؤمن، شاهرودی و بسیاری دیگر از فقهای شورای نگهبان، از فرزانگان حوزه بودند که همواره با دقت‌نظر اقدام به بررسی مصوبات و تطبیق آن با شرع مقدس می‌کردند.آیت‌الله جنتی تأکید کرد: از بدو تأسیس شورای نگهبان تاکنون، این نهاد چه در زمان حیات مبارک حضرت امام (ره) و چه در زمان زعامت رهبر معظم انقلاب همواره مورد تأیید و حمایت این بزرگواران قرار داشته و مردم نیز شورای نگهبان را قبول داشته و دارند.  * شورای نگهبان از بدو تأسیس تاکنون ۳۴۰۰ مصوبه را بررسی کرده است  وی در ادامه سخنان خود به بخشی از اقدامات و عملکرد شورای نگهبان اشاره کرد و گفت: از ابتدای تأسیس شورای نگهبان تاکنون، حدود ۳۴۰۰ مصوبه و حدود ۵۰۰ اساسنامه مورد بررسی قرار گرفته است؛ همچنین در بُعد نظارت بر اجرای انتخابات نیز که کار بسیار سنگینی است، تاکنون انتخابات متعددی از جمله ریاست‌جمهوری، مجلس شورای اسلامی و مجلس خبرگان رهبری را داشته‌ایم و در این راستا پرونده‌های بسیار زیادی جهت احراز صلاحیت‌های نامزد‌های انتخاباتی، بررسی کرده‌ایم که با توجه مهلت قانونی اندک بررسی صلاحیت‌ها، واقعاً کار سخت و طاقت‌فرسایی است.  * شبکه گسترده ناظران مردمی نظارت بی‌طرفانه‌ای بر اجرای انتخابات داشتند  دبیر شورای نگهبان در همین راستا، نظارت بر برگزاری انتخابات مجلس یازدهم را از سوی این شورا بسیار خوب و دقیق عنوان و خاطرنشان کرد: لازم می‌دانم از شبکه گسترده ناظران مردمی که با بی‌طرفی کامل و بدور از گرایش خاص سیاسی بر اجرای انتخابات نظارت کردند، تشکر کنم؛ همان‌طور که اعضای شورای نگهبان همچون گذشته با استقلال نظر در انتخابات اخیر حاضر شدند، ناظران نیز همین‌گونه عمل کردند.  * در انتخابات مجلس یازدهم در برابر فساد‌ها و فشار‌ها کوتاهی نیامدیم  وی با اشاره به برخی هجمه‌ها و فشار‌ها به شورای نگهبان در انتخابات اخیر یادآور شد: در بررسی صلاحیت‌های نامزد‌های انتخابات مجلس یازدهم بعضی انتظار داشتند در برابر فساد‌ها کوتاه بیاییم، اما کوتاه نیامدیم؛ از همین‌رو حملات زیادی از سوی برخی عناصر داخلی به ما وارد شد که متأسفانه بعضی مقامات نیز به شورا هجمه کردند، اما ما به وظیفه شرعی و قانونی خود عمل کردیم.جنتی افزود: شورای نگهبان در ۴۰ سال گذشته خوش‌نام بوده و این نهاد نه با کسی عقد اخوت بسته و نه قوم و خویش کسی است و نه اینکه در اتخاذ تصمیمات خود گرایش خاصی را دخالت داده است؛ بلکه استقلال در رأی همواره برای ما یک اصل بوده و هرگز از عمل به وظایف قانونی خود کوتاه نیامده و نخواهیم آمد.  * حمایت رهبر انقلاب از شورا در مقابل هجمه‌های اخیر مایه دلگرمی شدایشان با تأکید بر اینکه چه در انتخابات اخیر چه دیگر انتخابات‌ها در برابر اصرارها، فشار‌ها و توقعات محکم ایستادگی کردیم، خاطرنشان کرد: حمایت رهبر انقلاب از شورای نگهبان در جریان انتخابات گذشته مایه دلگرمی ما شد که از ایشان متشکریم و همیشه خود را خدمتگذار مردم و نظام می‌دانیم.  * تحریم اعضای شورای نگهبان توسط آمریکا مایه افتخار استدبیر شورای نگهبان در بخش دیگری از سخنان خود به تحریم اعضای شورای نگهبان در شب انتخابات ۲ اسفند ۱۳۹۸ اشاره کرد و گفت: تحریم آمریکا نشان داد جرم اعضای شورای نگهبان این است که جلوی طراحی‌ها و زورگویی آمریکا را گرفته و در مقابل آن‌ها خوب ایستادگی کرده است؛ که ما به ایستادگی افتخار می‌کنیم و این تحریم را نیز برای خود افتخار می‌دانیم.* شورای نگهبان از عمل وظایف قانونی خود چشم‌پوشی نمی‌کندآیت الله جنتی با تأکید بر اینکه شورای نگهبان از عمل به وظایف قانونی خود هرگز چشم‌پوشی نمی‌کند، افزود: ما در امر نظارت بر انتخابات صیانت از رأی مردم را هم حق‌الناس و هم حق‌الله می‌دانیم و مقابل خدای متعال و مردم خود را پاسخگو می‌بینیم.* مجلس یازدهم روحیه انقلابی خود را قدر بداننددبیر شورای نگهبان در بخش دیگری از سخنان خود با اشاره به وظایف خطیر نمایندگان مجلس تأکید کرد: نمایندگان مجلس یازدهم، جوانی و روحیه انقلابی خود را قدر بدانند و کارنامه گذشتگان خود را مرور کنند و اقدامات مثبت آن‌ها را ادامه دهند و از اقدامات منفی و نقاط ضعف آن‌ها درس بگیرند.* مجلس برای رفع مشکلات معیشتی مردم چاره‌جویی کندوی یکی از وظایف مهم مجلس را نظارت بر اجرا دانست و متذکر شد: اگرچه مجلس وظیفه اجرایی ندارد، اما باید به دقت بر حوزه‌های اجرایی نظارت کند؛ الان که به دلیل وضعیت کرونا وضعیت معیشتی مردم دچار مشکل شده و گرانی‌ها آزاردهنده شده، مجلس می‌تواند برای رفع این مشکلات چاره‌جویی کند.آیت‌الله جنتی با تأکید بر اینکه نظرات رهبر معظم انقلاب در ابتدای تشکیل مجلس یازدهم و توصیه‌های اخیر ایشان به نمایندگان باید حتماً مدنظر و توجه نمایندگان ملت قرار گیرد، تصریح کرد: نمایندگان محترم مجلس مسائل اصلی کشور همچون جهش و رونق تولید، مقابله با گرانی‌ها را مورد توجه قرار داده و از پرداختن به حاشیه‌ها خودداری کنند.* اقتصاد مقاومتی راه‌حل مسائل کشور استایشان با بیان اینکه اگر از چند سال گذشته که رهبر انقلاب بر اقتصاد مقاومتی تأکید داشتند، همت شایسته و بایسته‌ای از سوی مسئولان در این خصوص صورت می‌گرفت، شاهد برخی مشکلات اقتصادی امروز نبودیم؛ به مسئولان دولت و مجلس توصیه کرد: همچنان راه‌حل مسائل کشور توجه به اقتصاد مقاومتی و رونق تولید است و باید تولیدکنندگان را با بسته‌های تشویقی مورد حمایت قرار داد تا جهش تولید هرچه سریع‌تر شکل بگیرد.وی در خاتمه تأکید کرد: البته انتظار نداریم مشکلات اقتصادی یک شبه حل شود، اما باید اقدامات فوری و کوتاه مدت در کنار برنامه‌ریزی بلند مدت انجام شود تا با همکاری قوا مشکلات مردم حل شود.انتهای پیام/
حجت‌الاسلام نصرالله پژمان فر نماینده مردم مشهد در مجلس شورای اسلامی در گفت‌وگو با خبرنگار پارلمانی خبرگزاری فارس، با اشاره به نشست عصر امروز کمیسیون اصل 90 مجلس گفت: در این جلسه که با حضور کارشناسان برگزار شد حوزه‌های عملکردی کمیسیون در کمیته‌های پنج‌گانه مورد بحث قرار گرفت.وی افزود: در جلسه امروز عصر علاوه بر این نقاط ضعف عملکرد کمیسیون مطرح شد که سعی بر این است که این نقاط ضعف برطرف شود.عضو کمیسیون اصل 90 مجلس اظهار داشت: از مهمترین نقاط ضعف کمیسیون اصل 90 فقدان ضمانت اجرای مصوبات کمیسیون اصل 90 است که باعث می‌شود پرونده‌های مطروحه در این کمیسیون بدون نتیجه باقی بماند.انتهای پیام/
به گزارش خبرگزاری فارس به نقل از شبکه العالم، سردار «اسماعیل قاآنی» فرمانده نیروی قدس سپاه پاسداران انقلاب اسلامی در جمعی از فرماندهان مقاومت، در واکنش به آتش‌سوزی ناو آمریکایی «یواس‌اس بونهوم ریچارد» اظهارداشت: آنچه امروز در آمریکا اتفاق افتاده بویژه حادثه ناو، نتیجه عمل و رفتار و جنایت دولت آمریکاست و این وعده الهی است که هر کسی ظلم و جنایتی کند دچار عذاب الهی می شود. این‌ها چون کلام الهی را تغییر دادند و ظلم کردند و جنایت مرتکب شدند گرفتار قهر و عذاب الهی شدند.وی تأکید کرد: آمریکایی‌ها بی‌خودی دنبال مقصر نگردند و دیگران را متهم نکنند این آتشی است که خودشان روشن کرده‌اند و امروز این آتش آن‌ها را در بر گرفته است. باید به آن‌ها بگوییم این اتفاق پاسخ جنایت‌های شماست که به دست عناصر خود شما اتفاق افتاده است، خداوند با دست خود شما، شما را مجازات می‌کند.فرمانده نیروی قدس سپاه خطاب به دولت آمریکا، یادآور شد: هنوز روزهای خوشی‌های شماست روزهای بسیار سخت و حوادث سختی پیش روی شما و رژیم صهیونیستی است.سردار قاآنی خاطرنشان کرد: واقعیت این است که ارتش آمریکا خسته و فرسوده شده و تجهیزات آن به آهن‌پاره تبدیل شده است. مدت‌هاست فرماندهان نیروی دریایی ارتش آمریکا می‌گویند این ناوها آهن پاره هایی بیش نیستند. آمریکا باید وضع بد خود را قبول کند و بیش از این به بشریت و مردم خود ظلم نکند.انتهای پیام/
به گزارش خبرنگار پارلمانی خبرگزاری فارس،‌حمیدرضا حاجی‌بابایی نماینده مردم همدان و رئیس کمیسیون برنامه و بودجه مجلس شورای اسلامی در گفت‌وگوی تلویزیونی درباره شایعه چالش ایجاد شده بین رئیس قوه مقننه و رئیس قوه مجریه در جلسه روز گذشته شورای عالی هماهنگی اقتصادی با حضور سران قوا، اظهار داشت: با توجه به وضعیت اقتصادی کشور هر قوه بایستی با قدرت ورود پیدا کند تا بتونیم از مشکل به وجود آمده برآییم که این موضوع نتیجه نهایی جلسه بیش از 2 ساعته سران قوا بوده است.وی افزود:در این جلسه که با صمیمت برگزار شد، تعدادی از اعضا مباحث و مطالب گوناگون مدنظرشان را بیان کردند.رئیس کمیسیون برنامه مجلس تصریح کرد:‌در این نشست موضوع خاصی که ایجاد دلسردی کرده و آنچه که در جامعه شایعه شده مطرح نشده است ضمن اینکه به هیچ وجه من آنچه که شائبه سردی بین سران قوا باشد هم در این نشست مشاهده نکردم.حاجی‌بابایی خاطرنشان کرد: من هیچگونه چالشی بین سران قوا در این جلسه ندیدم این در حالی است که من از ابتدا تا پایان جلسه در این نشست حضور داشتم و حتی پیش از حضور تعدادی از اعضا در نشست حاضر بوده و وقتی هم که تعدادی از اعضا نشست را ترک کردند من حضور داشتم.رئیس کمیسیون برنامه مجلس خاطرنشان کرد: موضوعی که منجر به سردی بین اعضای نشست هم بشود مشاهده نکردم چه برسد به چالش.انتهای پیام/
حجت‌الاسلام احمدحسین فلاحی سخنگوی کمیسیون آموزش و تحقیقات مجلس شورای اسلامی در گفت‌وگو با خبرنگار پارلمانی خبرگزاری فارس، در تشریح جزئیات نشست عصر امروز (سه‌شنبه ۲۴ تیر) این کمیسیون آموزش و تحقیقات مجلس، اظهار کرد:در این جلسه سورنا ستاری معاون علمی و فناوری رئیس جمهور درباره اقدامات انجام شده در خصوص تحقق شعار سال (جهش تولید) و عملکرد شرکت‌های دانش بنیان، پارک‌های علمی و فناوری، صندوق نوآوری و شکوفایی و صندوق حمایت از پژوهشگران و فناوران کشور توضیحاتی را ارائه کرد.سخنگوی کمیسیون آموزش و تحقیقات مجلس تصریح کرد: ستاری همچنین خبرهای خوبی از بازگشت نخبگان به کشور ارائه و اعلام کرد که این مسئله یکی از برنامه‌های اساسی معاونت علمی و فناوری ریاست جمهوری است.وی افزود: معاون علمی و فناوری رئیس جمهور در کمیسیون آموزش مجلس از  تلاش شرکت‌های دانش بنیان برای تولید واکسن کرونا خبر داد و اظهار امیدواری کرد که تا آذر واکسن این ویروس خطرناک کشف شود.فلاحی خاطرنشان کرد: نمایندگان عضو این کمیسیون همچنین درباره جلوگیری از واردات محصولات تولیدی توسط شرکت‌های دانش بنیان و ضرورت حمایت از استارت آپ‌ها، پارک‌های علم و فناوری مباحثی را مطرح کردند.انتهای پیام/
مالک شریعتی سخنگوی کمیسیون انرژی مجلس شورای اسلامی در گفت‌وگو با خبرنگار پارلمانی خبرگزاری فارس، درباره جزئیات نشست امروز (سه شنبه 24 تیر) این کمیسیون که وزیر نفت در آن حضور داشت اظهار داشت: جلسه صبح امروز کمیسیون انرژی به مدت ۴ ساعت با حضور وزیر محترم نفت آقای زنگنه و معاونین ایشان برگزار شد.وی افزود: زنگنه به مدت یکساعت به ارائه کلی برنامه‌های وزارت نفت در ۲۱ اولویت در حوزه‌های تولید و افزایش ظرفیت نفت و گاز، روش‌های فروش نفت در شرایط تحریم، برنامه‌های توسعه‌ای پتروشیمی، وضعیت نیروی انسانی و ... پرداخت.سخنگوی کمیسیون انرژی مجلس تصریح کرد: در ادامه اعضای کمیسیون مباحثی را در موضوعات مختلف مطرح کردند که مهم‌ترین مباحث آن عبارت است از:‌- برنامه وزارت نفت برای افزایش بهره‌وری، مدیریت دارایی‌های فیزیکی، ضرورت تهاتر بدهی‌ها به پیمانکاران بزرگ به صورت نفت- وضعیت قراردادهای جدید صنعت نفت و نحوه واگذاری- برنامه تعیین جایگاه ایران در تجارت آینده انرژی منطقه و جهان- ضرورت اولویت گذاری درباره صنعت پالایش و طرحهای ذخیره سازی میعانات گازی و فرآورده های نفتی- آخرین وضعیت اصلاح نظام پرداخت حقوق و دستمزد به منظور کاهش فاصله طبقاتی و علی الخصوص یکسان سازی نظام پرداخت و اجرای ماده ۱۰ قانون مربوطه- حل موضوع تعارض منافع بین وزارت نفت و شرکت ملی نفت و نیز برخی انتصابات- گزارش تاسیس شورای تامین مالی پروژه های صنعت نفت و اعلام آمادگی برای کمک به تدوین قانون مورد نیاز برای Financing- وضعیت تاسیس نهاد صدور گواهینامه داخلی کیفیت صنعت نفت (IPI)- حمایت از ایجاد و توسعه صنایع پایین دستی پتروشیمی- وضعیت طرحهای LNG در مصارف داخلی خصوصا حمل و نقل- برنامه پدافند غیرعامل وزارت نفت در حوزه گاز شهری و روستایی- علت معطل ماندن برخی طرحها از جمله پتروشیمی گلستان- پاسخ به مطالبات اعضای هیات علمی دانشگاه صنعت نفتشریعتی همچنین خاطرنشان کرد: آخرین وضعیت شرکت‌های متقاضی احداث پتروپالایشگاه و نحوه تامین مالی آنها بررسی شد که وزیر نفت اعلام کرد شرکت‌ها انتخاب شده‌اند و جدول اجرایی آن نهایی شده است و ادامه مسیر اجرا منتظر تشکیل جلسه هیات امنای صندوق توسعه ملی است.وی در پایان افزود:‌ گزارش قرارداد ترکمن گاز و رای دیوان داوری بین المللی به منظور بررسی و تعیین تکلیف سوال برخی نمایندگان به هفته آینده موکول شد.انتهای پیام/
به گزارش حوزه احزاب خبرگزاری فارس، حزب موتلفه اسلامی با توجه به دیپلماسی حزبی در خصوص قرارداد ایران و چین بیانیه‌ای صادر کرد.متن کامل این بیانیه به شرح زیر است:بسم الله الرحمن الرحیمنگاه به شرق یکی از اصلی‌ترین سیاست‌های جمهوری اسلامی ایران است، این در حالی است که علی‌رغم فشار‌های سیاسی و اقتصادی و تهاجمات فرهنگی، ایران به فکر روابط تجاری گسترده با کشور‌های مهمی همچون چین است.نگاه راهبردی به شرقنگاه راهبردی به شرق همواره در سیاست جمهوری اسلامی ایران وجود دارد، این موضوع نشان دهنده آینده نگری ایران و دیدگاه استراتژیک نسبت به تحولات بین‌المللی است.رابطه جمهوری اسلامی ایران با چین رابطه عمیق اقتصادی است که از گذشته این رابطه وجود داشته بعد از انقلاب هم ادامه دار شده و در آینده نیز گسترش پیدا خواهد کرد باتوجه به اینکه در چرخه تولید قرار گرفتن از ویژگی‌های مهم ایران و چین است.مدافع ایرانچین در حوزه سیاسی و اقتصادی همواره مدافع خوبی برای ایران بوده از جمله، در آخرین نشست آژانس بین المللی انرژی اتمی چین و روسیه تنها کشوری بودند که رای منفی به قطعنامه آژانس دادند، چین و روسیه در صحنه‌های مختلف و در برجام مدافع ایران بودند بنابراین رابطه سیاسی چین و ایران رابطه‌ای بسیار برجسته است.باید به این نکته توجه داشت که روابط ایران با چین ارتقاء یافته است و چین برای رابطه با ایران سطح مشارکت جامع راهبردی را در نظر گرفته است، در این رابطه بحث مشارکت، راهبردی بودن و جامعیت مطرح است بنابراین چین برای مناسبات خود با سایر کشور‌های مختلف عناوینی را تعریف می‌کند.تامین منافع ملی ایرانبدون‌تردید روابط راهبردی ایران و چین که منافع کلیدی متقابل برای مردم دو کشور دارد، واجد دشمنانی است که تمامی تلاش خود را برای شکست این مذاکرات و عدم موفقیت این سند به کار خواهند گرفت.تامین منافع ملی ایران تنها اصل راهنمای وزارت امور خارجه در تدوین این سند راهبردی بوده است و مذاکرات با دقت و وسواس کامل صورت گرفته که ان‌شاء‌الله مردم ایران به زودی ثمره آن را مشاهده خواهند کرد.عصبانیت آمریکاامضای چنین اسنادی بین کشورها برای استحکام بیشتر روابط، متداول است و دولت ‌تروریست و غارتگر آمریکا از انعقاد چنین قراردادی میان ایران و چین عصبی و پریشان است. چرا که این سند همکاری، بیش از پیش نقشه این دولت جنایتکار در پروژه فشار حداکثری بر ایران را نقش بر آب خواهد کرد.اهمیت این تفاهم‌نامه وقتی در چارچوب رویکرد «نگاه به شرق» مورد بررسی قرار گیرد بیشتر خواهد بود. پس از برجام و بالاخص پس از خروج ایالات متحده آمریکا از آن تقریبا روشن شد که هیچ حسن نیتی را از سمت طرف غربی در روابط با ایران نمی‌توان انتظار داشت. حتی کسانی که روزگاری بی‌پرده از توافق هسته‌ای ایران و 1+5 دفاع می‌کردند به رفتار شدیدا ضدایرانی آمریکا در سه سال اخیر اذعان دارند.ناتوانی غرباما اعتراف مهم‌تر آنها این است که کشورهای اروپایی نیز پس از خروج آمریکا از برجام نشان دادند که نه توان مقابله با خواست آمریکا را دارند و نه عزم و اراده‌ای برای ایجاد این توان. به دیگرسخن، غرب آن‌قدر برای روابط با ایران اهمیت قائل نبود و آن‌قدر در قبال ایران حسن نیت نداشت که تلاشی برای حفظ منافع ایران در چارچوب توافقی که خود روزگاری از آن به‌عنوان موفقیتی بزرگ یاد می‌کرد هم صورت نداد.حزب موتلفه اسلامی اذعان دارد که رویکرد نگاه به شرق از یکسو پاسخی به این عدم حسن نیت است که تفاهم درازمدت راهبردی با چین می‌تواند بخشی از آن باشد و از سوی دیگر محملی است برای حفظ منافع ملی ایران و مقابله با تحریم‌هایی که کشورهای غربی عامل آنها هستند.حزب موتلفه اسلامی اعتقاد دارد که به‌صورت طبیعی توسعه روابط چین و ایران به هیچ عنوان خوشایند واشنگتن نیست اما موضع‌گیری‌هایشان عقبه رسانه‌ای غرب درخصوص خبر تصویب پیش‌نویس تفاهم‌نامه ۲۵ ساله ایران و غرب، مورد دیگری را در اذهان زنده می‌کند و آن هم همکاری ایران و روسیه در جریان نبرد با ‌تروریست‌های تکفیری در سوریه بود.حمایت کامل و جامعحزب موتلفه اسلامی با حمایت کامل و جامع از این تفاهم بلد مدت معتقد است که ایران به‌صورت بالقوه این توانایی را دارد که جریان انرژی به سمت شرق را با همکاری چینی‌ها تضمین کند. علاوه‌بر این، ایران همانند چین درخصوص عدم دخالت قدرت‌های بزرگ در امور داخلی کشورها هم‌نظر و خواهان به‌وجود آمدن نوعی از نظام چندقطبی در دنیا است. کنار گذاشتن تمام قطعات این پازل نشان می‌دهد که جهت‌گیری حرکت ایران به سمت شرق کاملاًً درست و بجا بوده است.شایعات مطرح شده از سوی جریان های ضد انقلاب در فضای مجازی و پخش خبرهای دروغ نسبت به محتوای این توافق حاکی از نگرانی دشمنان از نقش بر آب شدن نقشه های آنها برای فشار و براندازی نظام جمهوری اسلامی است. ملت ایران مطمئن باشند که ابعاد این توافق بر اساس حفظ مصالح ملی و استقلال کشور توسط نمایندگان مجلس بررسی و نهایی خواهد شد .حسن نیت دولت و مردم چیندولت و ملت چین در طول دوران تحریم های چند دهه اخیر آمریکا علیه ایران در کنار ملت ایران بود و از منافع و مواضع جمهوری اسلامی در مسائل منطقه و هسته ای دفاع و حمایت می کرد و با بی توجهی به تحریمهای آمریکا به همکاری اقتصادی با ایران ادامه داده است و این نشان دهنده حسن نیت دولت و مردم چین در توافقات خود با دیگر کشورها به ویژه ایران است.امیدواریم با سرمایه گذاری وسیع چین در ایران طبق این توافقنامه توسعه اقتصادی و تقویت مولفه های قدرت در کشور تضمین گردد و سیاست فشار حداکثری غرب علیه ایران را خنثی سازد.انتهای پیام/
به گزارش خبرنگار پارلمانی خبرگزاری فارس، علی نیکزاد نائب‌رئیس دوم مجلس شورای اسلامی عصر امروز سه‌شنبه 24 تیر در خبرگزاری فارس حضور یافت.نماینده مردم اردبیل، نیر، نمین و سرعین در مجلس شورای اسلامی در جریان حضور خود در فارس، ضمن دیدار با قائم مقام مدیرعامل از بخش‌های مختلف این خبرگزاری بازدید کرد.انتهای پیام/
"به گزارش خبرگزاری فارس، علی ربیعی سخنگوی دولت شایعه درگیری لفظی روحانی و قالیباف در جلسه سران قوا را تکذیب کرد.وی در رشته توئیتی نوشت: باکمال ناباوری خبری جعلی از جلسه سران قوا دیدم. دیروز از ابتدا تا انتهای جلسه حضور داشته و تمام مذاکرات را نوشته‌ام. ۱۵ نفر از سه قوه در آن جلسه بودیم، حتی یک کلمه از این خبر کذب صحت ندارد.نه‌تنها صحت ندارد بلکه این آغازین صحبت‌های قالیباف بود: ""شرایط اداره کشور سخت است. با همه وجود و توان پای کار هستیم. نیاز به همدلی و همراهی هر سه قوه یک اصل است.""جلسه پر از همراهی و همدلی بود. تردید ندارم جریانی در کمین هرگونه روزنه امید آفرین در مردم نشسته است.انتهای پیام/"
مجید متقی فر، سخنگوی جبهه پایداری انقلاب اسلامی در گفت‌وگو با خبرنگار حوزه احزاب خبرگزاری فارس با اشاره به بیانات رهبر معظّم انقلاب در ارتباط تصویری با نمایندگان مجلس، گفت: رهبر انقلاب به اصل سؤال مجلس یا ارزیابی عملکرد وزیر امور خارجه ورود نکردند و قضاوتی را در این باره مطرح نکردند. در حالی که ناراحتی دوستان آقای ظریف، سؤالاتی بود که نسبت به عملکرد وی از سوی نمایندگان مطرح شده بود و ایجاد برخی حواشی را بهانه قرار دادند.همه عقلا اهانت به ظریف را تقبیح کردندوی با بیان اینکه کلیّت مجلس سخنان منطقی را با وزیر خارجه مطرح کرد، اظهار داشت: یکی دو نفر در این میان، الفاظ خوبی به کار نبرده بودند و دور از انتظار رهبر انقلاب و همه عقلا بود. منطق غالب بر مجلس هم اینگونه بود. دوستان ما در جبهه پایداری هم این موضوع را تقبیح کردند و گفتند که به هیچ وجه این حرکات از سوی دوستان ما رخ نداده است.سخنگوی جبهه پایداری با بیان اینکه سؤال و استیضاح حق نمایندگان است و بی‌ادبی و به‌کاربردن الفاظ ناشایست، معنایی ندارد، گفت: دوستان آقای ظریف از این ناراحت هستند که در پیشگاه ملّت شرمنده‌اند. این‌ها هنوز هم برجام را سند افتخار می‌دانند و ادعا می‌کنند رهبری راضی به مذاکرات بوده و وانمود می‌کنند چیزی که منتقدان می‌گویند نظر رهبری نیست.ظریف به جای اینکه بگوید کجای برجام سند افتخار است، کلی‌گویی می‌کندمتقی فر با بیان اینکه دوستان آقای ظریف و رسانه‌هایشان، موضوعاتی را مطرح می‌کنند که خلاف بیّن است، اظهار داشت: شروط رهبری را در برجام رعایت نکردند و وزیر محترم خارجه به‌جای اینکه به این موضوع بپردازد و پاسخ دهد که کجای برجام، سند افتخارآمیز است، به کلی‌گویی پرداخت و به اشکالات وارد شده از سوی نمایندگان پاسخ نداد. آقای ظریف مواردی از قبیل اینکه شما به من دروغگو می‌گویید و رهبری گفته‌اند شما صداقت دارید را مطرح کرد به جای پاسخگویی.وی ادامه داد: آقای ظریف در مجلس توان پاسخگویی نداشتند و خودشان را در موضع ورشکستگی کامل می‌بینند، چرا که هفت سال شرمندگی را نمی‌توانند توجیه کنند. از طرفی یکی دو نفر هم خواسته یا ناخواسته حرف اشتباهی می‌زنند و دوستان آقای ظریف به این می‌چسبند و موضوع اصلی را رها می‌کنند.آقای ظریف در مجلس توان پاسخگویی نداشت و خودشان را در موضع ورشکستگی کامل می‌بینند، چرا که هفت سال شرمندگی را نمی‌توانند توجیه کنند. از طرفی یکی دو نفر هم خواسته یا ناخواسته حرف اشتباهی می‌زنند و دوستان آقای ظریف به این می‌چسبند و موضوع اصلی را رها می‌کنند.عضو جبهه پایداری با بیان اینکه موضوع اصلی، ارزیابی عملکرد ظریف و دولت روحانی است، خطاب به دولت گفت: شما هفت سال مردم را به سمت فلاکت بردید. برجامی که کلی به آن امید داشتید تبدیل به درخت «زَقوم» شد و به جای اینکه گلابی شیرین بدهد، میوه تلخ داد و کام مردم از حضور شما در قدرت تلخ است. این‌ها را چرا جواب نمی‌دهید؟ بیایید بگویید منتقدان دروغ می‌گویند و مردم خیلی هم راضی هستند و ما خیلی هم خوب کار کرده‌ایم و تورم و مشکل مسکن دروغ است. چرا به این‌ موضوعات نمی‌پردازید که ماحصل هفت سال مسیر اشتباهی است که شما رفته‌ای؟ علی رغم تذکرات همان رهبری که ادعا می‌کنید از شما حمایت کرده است.متقی فر ادامه داد: مگر در دیدار دانشجویان درباره نقش رهبری در برجام سؤال نشد؟ و ایشان نفرمودند که مگر واقعیت‌ها را نمی‌بینید و من به شکل مکتوب، شروطی را برای برجام قید کردم؟ دوستان آقای ظریف چرا به این‌ها نمی‌پردازند؟ چون شرمنده خدا و خلق خدا هستند. هر انسانی که فهم کمی هم داشته باشد این‌ موضوعات را می‌فهمد.حامیان برجام چون جوابی ندارند به خاکی می‌روند تا نقدها زیر غبار گم شودوی با بیان اینکه حامیان برجام از پرداختن به مسائل کارشناسی ابا دارند، گفت: برخی نمایندگان هم متوجه نیستند و حرف‌های تندی می‌زنند و مثلاً به وزیر خارجه گفته‌اند که شما دروغ می‌گویید. ما هم این سخنان را نپسندیدیم. نه ظریف، بلکه هر کسی برای پاسخگویی به مجلس برود، باید به‌طور منطقی برخورد کرد. این در جای خودش، امّا شما بگویید چرا به ایرادات وارده به برجام جواب نمی دهید. چون مستندی در دست ندارید، به خاکی می‌روید و شلوغ می‌کنید تا نقدها زیر غبار شانتاژ دیده نشود.متقی فر با بیان اینکه مردم از این مجلس انتظار دارند، تصریح کرد: نمایندگان باید در مواجهه با افرادی که به عملکردشان اشکال دارند، با متانت برخورد کنند و صبورانه و با منطق مستحکم برخورد کنند و شأن مجلس را با عبارات سخیف پایین نیاورند.سخنگوی جبهه پایداری افزود: ممکن است در آینده نمایندگان بخواهند از رئیس‌جمهور سؤال کنند. چنانچه در این سؤال و جواب، مواجهه‌ای صورت گرفت، نمایندگان مراقب باشند که فضای مؤمنانه و تقوا حاکم باشد نه تخاصم. دشمن منتظر است ببیند مسئولین و قوای مختلف به روی هم چنگ می‌ا‌ندازند. باید فضای تخاصم را تبدیل به نقد عالمانه کنند. این انتظاری است که همه دارند.انتهای پیام/
حجّت‌الاسلام محمّد حاج ابوالقاسم دولابی، عضو مجلس خبرگان رهبری در گفت‌وگو با خبرنگار سیاسی خبرگزاری فارس با اشاره به بیانات رهبر معظّم انقلاب در ارتباط تصویری با نمایندگان مجلس یازدهم گفت: مجلس شورای اسلامی از اصلی‌ترین نهادهای نظام است و وظایف مهمی را به دوش دارد، از جمله اینکه می‌تواند از دولت و مسئولین سؤال داشته باشد و حتی در برخی موارد، برخی از ارکان دستگاه اجرایی را استیضاح کند.سؤال و استیضاح اگر در مسیر درست نباشد گرهی بر گره‌ها خواهد افزودوی ادامه داد: نکته مهم این است که این ظرفیت با چه هدفی برای مجلس قرار داده شده است. طبیعتاً هدف از این ظرفیت، حل مسائل کشور و جلوگیری از هدر رفت منابع و معطل ماندن سرمایه‌های کشور است. اگر قرار باشد این ظرفیت تبدیل به ابزاری برای تسویه حساب و یا خدای ناکرده رفتارهایی برخاسته از عصبانیت و مانند آن شود و در غیر چارچوب اخلاقی و شرعی صورت بگیرد،‌ به ضدّ خودش تبدیل می‌شود.عضو مجلس خبرگان تأکید کرد: ابزار سؤال و استیضاح اگر خارج از چارچوب و غیر از مسیر درست خود انجام شود، نه‌تنها موجب حل مسائل نمی‌شود بلکه منجر به گره خوردن بیشتر مسائل کشور می‌شود.سؤال و استیضاح باید با روحیه حل مشکل انجام شودحاج ابوالقاسم افزود: با توجه به این نکات، باید گفت که مجلس می‌تواند از سؤال و حتی استیضاح بهره ببرد، به شرط اینکه اولاً این سؤال و استیضاح با روحیه حل مشکل باشد، ثانیاً همه جوانب مسئله دیده شده باشد، ثالثاً تبعات و پیامدهای این سؤال یا استیضاح به ‌طور کامل مورد توجه نمایندگان قرار بگیرد تا در نهایت این سؤال یا حتی استیضاح به حل مسائل کشور بیانجامد و گرهی بر گره‌ها نیافزاید.وی با بیان اینکه انقلاب جریانی است که آرمانگرایی را با عقلانیت در هم آمیخته و انقلابی‌گری به معنای حرکات احساسی و غیر عاقلانه و خارج از مجرای اعتدال نیست، تصریح کرد: فرد انقلابی با حفظ تمامی ارزش‌ها و با تکیه بر عقلانیت و رعایت همه جوانب، روحیه انقلابی را جلو می‌برد.عقلانیت انقلابی باید بر تمامی فعالیت‌های مجلس سایه بیاندازدعضو خبرگان افزود: طبیعتاً مسئله نظارت که از اصلی‌ترین وظایف مجلس است در همین چارچوب ارزیابی می‌شود و لازم است که عقلانیت انقلابی بر تمامی فعالیت‌های مجلس انقلابی از جمله نظارت سایه بیاندازد و به تعبیری، نظارت و سؤال در یک سازوکار عقلانی شکل بگیرد که هر بیننده‌ای را به تأیید و تشویق وادار کند نه اینکه خدای ناکرده احساس شود که این سؤال و پیگیری، برخاسته از جوزدگی و یا جانب‌داری از یک جریان خاص و یا عدم جامع‌نگری مجلس شورای اسلامی اتفاق افتاده است.انتهای پیام/
حجت‌الاسلام مجید نصیرایی نماینده مردم طبس در مجلس شورای اسلامی در گفت‌وگو با خبرنگار پارلمانی خبرگزاری فارس، با اشاره به نشست امروز صبح کمیسیون فرهنگی مجلس گفت: در جلسه امروز با توجه به تاکیدات مقام معظم رهبری در ارتباط با فضای مجازی این موضوع مورد بحث و بررسی قرار گرفت.وی افزود: در این جلسه افراد فعال در حوزه فضای مجازی و همچنین مسؤولان مربوطه در این حوزه گزارشی را‌‌‌‌‌‌‌‌‌‌ در حوزه محتوایی و فنی به اعضای کمیسیون ارائه کردند که گزارشات حاکی از وجود مشکلات جدی در هر دو بخش بود.سخنگوی کمیسیون فرهنگی مجلس اظهار داشت: واقعیت امر این است که با وجود این که قانون مسؤولیت وزارت ارتباطات و وزارت ارشاد را‌‌‌‌‌‌‌‌‌‌ در مدیریت محتوایی فضای مجازی و مدیریت وزارت ارتباطات در بخش فنی فضای مجازی را‌‌‌‌‌‌‌‌‌‌ مشخص کرده، شاهد کوتاهی‌های جدی این دو وزارتخانه در انجام وظایفاشن در این حوزه هستیم.نصیرایی خاطرنشان کرد: در نهایت مقرر شد طی جلسات آینده از دیگر مسؤولان و کارشناسان برای ارائه گزارش دعوت به عمل آید و نهایتا بسته جامعی در ارتباط با رفع مشکلات حوزه فضای مجازی چه در حوزه تقنین و چه در حوزه نظارت تدوین و با قید فوریت در دستورکار قرار گیرد.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
به گزارش خبرگزاری فارس به نقل از خانه ملت، امیرسرتیپ امیرحاتمی در واکنش به تلاش‌های دولت آمریکا برای تمدید تحریم‌های تسلیحاتی علیه جمهوری اسلامی ایران، گفت: دولتمردان آمریکا برای تمدید تحریم‌های تسلیحاتی تلاش می‌کنند اما موفق نخواهند شد.وزیر دفاع و پشتیبانی نیروهای مسلح تصریح کرد: ما از ابتدای انقلاب در شرایط تحریم کار کردیم و تحریم‌ها هیچ تاثیری بر روی پیشرفت‌های دفاعی جمهوری اسلامی ایران نداشته است.امیرحاتمی تاکید کرد: با توجه به اینکه درخواست دولت آمریکا برای تمدید تحریم‌های تسلیحاتی زیاده خواهانه و مغرضانه است،کشورهای دنیا در مقابل این درخواست کوتاه نمی‌آیند و با آمریکا همراهی نخواهند کرد.وزیر دفاع و پشتیبانی نیروهای مسلح افزود: در چنین شرایطی دولتمردان آمریکا موفق به تمدید تحریم‌های تسلیحاتی علیه جمهوری اسلامی ایران در شورای امنیت نخواهد شد.انتهای پیام/
به گزارش خبرگزاری فارس، سید امیرحسین قاضی زاده هاشمی نایب رئیس مجلس شورای اسلامی در صفحه شخصی خود در توئیتر خاطرنشان کرد:‌دولت فرصت 10 روزه برای لغو مصوبه مشروط شدن پرداخت یارانه به نوزادان دارد.متن کامل به شرح ذیل است:نمونه‌ایی از مطالبه خردگرایانه، جهت دهنده و تاثیردار جوانان انقلابی. ماحصل جمع‌آوری امضای اعتراضی به مصوبه عجیب دولت؛ هیئت تطبیق مصوبات دولت در مجلس، این مصوبه را بررسی و در نتیجه خلاف قانون اساسی و مغایر با مصلحت جامعه تشخیص داد. دولت فرصت 10 روزه برای لغو این مصوبه غیرکارشناسی دارد.به گزارش فارس، ١١خردادماه سال جاری، دولت با تصویب آیین‌نامه اجرایی بند الف تبصره ١۴ قانون بودجه سال ٩٩کل کشور، موضوع منابع و مصارف هدفمندی یارانه‌ها و مشروط کردن پرداخت یارانه به نوزادان را مصوب کرد.دولت در این آیین نامه مقرر کرده : «موالید جدید صرفاً با تایید وزارت تعاون و در صورت وجود منابع به تشخیص سازمان هدفمندی یارانه‌ها مشمول دریافت یارانه خواهند بود.»انتهای پیام/
محمد حسن آصفری نایب رئیس کمیسیون امور داخلی کشور و شوراهای مجلس شورای اسلامی در گفت‌وگو با خبرنگار پارلمانی خبرگزاری فارس در تشریح جزئیات نشست صبح امروز (یکشنبه 24 تیر) این کمیسیون اظهار داشت: در این نشست طرح جامع مدیریت شهری و روستایی مباحثی بحث و بررسی شد که در این نشست نمایندگانی از وزارت کشور وزارت راه و شهرسازی حضور داشتند.وی افزود: این طرح مربوط به حوزه اختیارات شوراها، شهرداری‌ها و مدیریت و یکپارچه سازی مدیریت شهری است.نایب رئیس کمیسیون امور داخلی کشور تصریح کرد: قرار شد کارگروهی با حضور یکی از نمایندگان عضو کمیسیون امور داخلی کشور و شورا تشکیل شده و در آنجا با حضور نمایندگان وزارت راه و شهرسازی و وزارت کشور، مرکز پژوهش‌های مجلس طرح بحث و بررسی شده و ظرف مدت سه ماه گزارش نهایی را جهت تکمیل بیشتر به صحن کمیسیون ارائه دهند تا بتوانیم بعد از بحث و بررسی، این مصوبه را به صحن علنی مجلس ارائه دهیم.وی درباره جزئیات نشست امروز این کمیسیون هم گفت:‌ در این نشست قرار است اسماعیل نجار رئیس سازمان مدیریت بحران کشور میهمان کمیسیون امور داخلی کشور بوده و درباره حادثه آتش سوزی در کلینیک سینا اطهر و مباحث مرتبط با این سازمان مباحثی را مطرح کند.انتهای پیام/
حجت‌الاسلام احمدحسین فلاحی سخنگوی کمیسیون آموزش و تحقیقات مجلس شورای اسلامی در گفت‌وگو با خبرنگار پارلمانی خبرگزاری فارس،درباره جزییات نشست صبح امروز (سه‌شنبه 24 تیر) این کمیسیون اظهار داشت: در این کمیسیون اعضای شورای عالی فنی حرفه‌ای میهمان کمیسیون آموزش مجلس بودند و با توجه به اینکه 13 دستگاه عضو این شورا متولی این کار هستند از نظرات اعضای این شورا استفاده کردیم.وی افزود: طبق قانون برنامه ششم توسعه باید ۴۴ درصد خروجی دانشگاه‌ها به سمت فنی و حرفه‌ای باشد اما متاسفانه هم اکنون از اهداف تعیین شده دور هستیم. چرا که فقط ۳۶ درصد این هدف تحقق پیدا کرده و عملا ۸ درصد از هدف گذاری صورت گرفته جا مانده‌ایم.سخنگوی کمیسیون آموزش مجلس تصریح کرد:رئیس شورای عالی فنی حرفه‌ای آقای سهرابی هستند و توضیحاتی از سوی در این کمیسیون مطرح شد؛ نمایندگان عضو این کمیسیون اهم نقطه نظرات و انتقادات خود را بیان کردند که می‌توانم به کمبود ظرفیت هنرستان‌ها اشاره کنم.فلاحی گفت: عدم توجه دقیق به تامین نیازهای دانشکده‌های فنی حرفه‌ای و عدم هدف گذاری صورت گرفته در این حوزه و قوانین مندرج؛ انحراف در قانون با توجه به اینکه باید ۴۴ درصد دانش آموزان به سمت حرفه‌ای و فنی سوق داده شوند و عدم اجرای این مصوبه قانونی از دیگر مباحث مطرح شده در انتقادات نمانیدگان عضو این کمیسیون به اعضای شورای عالی فنی حرفه‌ای بود.وی گفت: یکی دیگر از مباحث امروز به نقش دانشگاه‌های غیرانتفاعی در تغییر مسیر ایجاد شده به منظور حضور دانش‌آموزان در دانشگاه‌های فنی حرفه‌ای بود و قرار شد هفته آینده جلسه دیگری به میزبانی دانشگاه فنی حرفه‌ای برگزار شود.سخنگوی کمیسیون آموزش مجلس تصریح کرد:‌ آقای فروردین نماینده مردم فیروزآباد که عضو ناظر در شورای عالی فنی حرفه‌ای است که علاوه بر وی چند عضو دیگر این کمیسیون و رئیس آن در آن نشست شرکت خواهند کرد.فلاحی گفت: بنا داریم در سال جهش تولید بتوانیم اهداف و چشم انداز ترسیم شده در حوزه فنی حرفه‌ای مبنی بر اینکه 44 درصد دانش‌آموزان مهارت آموز باشند را عملیاتی کنیم.وی درباره جلسه عصر امروز این کمیسیون هم گفت: ‌در نشست عصر امروز چندین طرح در دستور کار است که در این باره بحث و بررسی خواهیم کرد ضمن اینکه سورنا ستاری معاون علمی و فناوری رئیس جمهور هم در این نشست حضور پیدا خواهد کرد.سخنگوی کمیسیون آموزش مجلس درباره جزییات دیگر دستور کار کمیسیون آموزش در جلسه عصر امروز افزود: قرار است آقای ستاری در باره صندوق فناوری و مباحث مربوط به دانش‌بنیان‌‌ها مباحثی را مطرح کنند.انتهای پیام/
به گزارش خبرگزاری فارس، ناظرین کمیسیون بهداشت و درمان در شوراها، مجامع و هیاتها جهت معرفی به صحن علنی مجلس شورای اسلامی انتخاب شدند.این اسامی به شرح زیر است:پروین صالحی مبارکه و فاطمه محمدبیگی برای شورای ملی ایمنی زیستیغلامحسین رضوانی و حسن رزمیان مقدم برای شورای عالی رفاه و تامین اجتماعیعلی اصغر باقرزاده، فاطمه محمدبیگی، محسن فتحی و مسعود پزشکیان برای ستاد کشوری کنترل و مبارزه با دخانیاتهمایون سامه یح نجف آبادی و فاطمه محمدبیگی برای شورای عالی سلامت و امنیت غذاییسید محمد پاک مهر عبدالحسین روح الامینی نجف آبادی ، ملک فاضلی و رضا آریان پور برای شورای عالی نظام پزشکیمسعود پزشکیان و فاطمه محمدبیگی برای شورای عالی نظام پرستاریسید محمد پاک مهر، رضا آریان پور،  ملک فاضلی،  محمدعلی محسنی بندپی،  عبدالحسین روح الامینی نجف آبادی،  علی اصغر باقرزاده برای هیات مرکزی نظارت بر انتخابات هیات مدیره و نظام پزشکیفتحی و سید جلیل میرمحمدی میبدی برای هیات امنای صرفه جویی ارزی در معالجه بیمارانبه گزارش فارس، قرار است نمایندگان مجلس یک نفر را برای شورای ملی ایمنی زیستی، یک نفر را برای شورای عالی رفاه و تامین اجتماعی، دو نفر را برای ستاد کشوری کنترل و مبارزه با دخانیات، یک نفر را برای شورای عالی سلامت و امنیت غذایی، دو نفر را برای شورای عالی نظام پزشکی، یک نفر را برای شورای عالی نظام پرستاری، سه نفر را برای هیات مرکزی نظارت بر انتخابات هیات مدیره و نظام پزشکی و یک نفر را هم برای هیات امنای صرفه جویی ارزی در معالجه بیماران از میان اعضای پیشنهادی با رای نمایندگان در صحن علنی مجلس انتخاب کنند.انتهای پیام/
به گزارش خبرگزاری فارس به نقل از خانه ملت، حسن قالیباف اصل رئیس سازمان بورس و اوراق بهادار در تشریح نشست صبح امروز (سه‌شنبه 24 تیرماه) خود با اعضای کمیسیون اقتصادی مجلس شورای اسلامی گفت: در این جلسه مباحثی در زمینه موضوعات مختلف بازار سرمایه، فرصت‌های ایجاد شده در این بازار برای اقتصاد کشور و دغدغه نمایندگان در این خصوص مطرح شد.وی با تاکید بر اینکه بازار سرمایه درحال حاضر فرصتی برای اقتصاد کشور است که باید از آن استفاده کرد، ادامه داد: دولت می‌تواند از فرصت به وجود آمده در بازار سرمایه برای تامین اعتبار پروژه‌های عمرانی استفاده کند، اگر از این فرصت استفاده نکنیم، نقدینگی منجر به افزایش قیمت محصولات در بازار و این فرصت تبدیل به تهدید می‌شود.قالیباف با اشاره به اینکه مردم باید با مطالعه وارد بازار سرمایه شوند و این موضوع مسئولیت سرمایه‌گذار است، افزود: ورود بدون مطالعه به بازار بورس اقدام صحیحی نیست، ابزارهای مختلفی در بازار سرمایه وجود دارد، بازار سرمایه تنها سهام نیست در این بازار اوراق بها دار بلند مدت و اوراق بها دار با درآمد ثابت نیز وجود دارد.رئیس سازمان بورس و اوراق بهادار ایران با بیان اینکه سرمایه گذار باید سبد ایجاد کند و به صندوق سرمایه‌ گذاری و سبدگردان‌ها مراجعه نماید، تصریح کرد: در نشست امروز مقرر شد سازمان بورس بسته پیشنهادی در خصوص دغدغه‌های نمایندگان تهیه کند.وی با تاکید بر اینکه کمیسیون اقتصادی مجلس شورای اسلامی به بازار سرمایه کمک می‌کنند، گفت:  بازار سرمایه نیاز به توجه زیادی دارد و درحال حاضر به عنوان پدیده ملی مطرح می‌شود؛ اگر این پول‌ها به بازار سرمایه نمی‌آمد در محل‌های دیگر ایجاد تورم می‌کرد.انتهای پیام/
علی بابایی نماینده مردم ساری در مجلس شورای اسلامی در گفت‌وگو با خبرنگار پارلمانی خبرگزاری فارس، با اشاره به نشست امروز کمیسیون اجتماعی مجلس گفت:‌ در جلسه امروز محمد شریعتمداری وزیر تعاون، کار و رفاه اجتماعی مهمان کمیسیون بود و گزارشی ‌‌‌‌‌‌‌‌ از برنامه‌های کاری مجموعه تحت مسئولیت خود به نمایندگان ارائه کرد.وی افزود:‌ وزیر کار در این گزارش اعلام کرد که دولت 270 هزار میلیارد تومان به سازمان تأمین اجتماعی بدهکار بوده که اخیراً 32 هزار میلیارد آن تسویه شده است.سخنگوی کمیسیون اجتماعی مجلس اظهار داشت: دولت هنوز حدود 240 هزار میلیارد تومان به سازمان تأمین اجتماعی بدهکار است و این در حالی است که طبق برنامه پنج ساله این قانون دولت باید تا پایان دوره قانون برنامه ششم بدهی خود به سازمان تأمین اجتماعی را‌‌‌‌‌‌‌‌‌‌ تسویه می‌کرده است، در حالی که تقریبا به پایان این دوره پنج ساله رسیده‌ایم این مقدار بدهی به تأمین اجتماعی همچنان به قوت خود باقی است.بابایی خاطرنشان کرد: در این جلسه اعضای کمیسیون از نقش و تأثیر جریانات سیاسی به ویژه جریانات سیاسی حاکم بر دولت در انتصابات شستا انتقاد کردند و از وزیر خواستند تا جلوی این فشارها و تأثیر‌ها بایستد.وی افزود: در جلسه امروز اعضای کمیسیون بر استفاده از نیروهای نخبه و جوان در مجموعه وزارت کار تأکید کردند و به وزیر 6 ماه فرصت دادند تا این مسأله را‌‌‌‌‌‌‌‌‌‌ اجرایی کند و چنانچه در این 6 ماه اقدام لازم در این زمینه صورت نگیرد اعضای کمیسیون از ابزارهای نظارتی خود در این باره استفاده خواهند کرد.در جلسه امروز همچنین مقرر شد تا کارگروه‌های مشترک بین اعضای کمیسیون و زیرمجموه‌های وزارت تعاون، کار و رفاه اجتماعی برای جمع‌بندی و برای موضوعات مختلف به منظور تعیین نقشه راه چهار ساله تشکیل شود.انتهای پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌
"به گزارش خبرنگار تشکل‌های دانشگاهی خبرگزاری فارس، محمد قربانی گلشن آباد مدرس و عضو هیات علمی دانشگاه طی یادداشتی درباره « برنامه ۲۵ساله همکاری های جامع ایران و چین» نوشت: پیش نویس ۱۸ صفحه ای ""برنامه ۲۵ساله همکاری های جامع ایران و چین"" در واقع عملیاتی سازی بند ششم بیانیه مشترک سفر ""شی جین پینگ"" در بهمن ۱۳۹۴ - یک هفته پس از برجام- که متاسفانه تاکنون، به تعویق افتاده بود.بر اساس این برنامه، امکان مشارکت و سرمایه گزاری (بیش از چهارصد میلیارد دلاری) چین در طیف وسیعی از پروژه های مهم و حیاتی ایران، توسعه می یابد و در عین حال امکان خرید مداوم و در مقیاس بالای نفت ایران، برای بزرگترین خریدار نفت جهان که روزانه بیش از ده میلیون بشکه نفت، وارد می کند، فراهم می سازد و از طرفی این حجم بالای مراودات تجاری و مالی، با ارزهای ملی طرفین صورت خواهد گرفت.در این راستا، کافی است نگاهی کنیم به توافق چین و عربستان که براساس آن، سعودیها روزانه ۱/۸میلیون بشکه نفت می فروشند و در عوض چینی ها در پروژه های متنوع و متعدد عربستان، حضور فعال دارند و یا توافق چین و پاکستان که در ابتدای دهه نود میلادی بسته شد و براساس آن پاکستان میلیاردها دلار وام ارزان قیمت دریافت کرد. میزان سرمایه گزاری چین فقط در احداث بزرگراه استراتژیک ""کاشغر-گوادر""، بیش از پنجاه میلیارد دلار است.حالا معلوم می شود اتفاقا، ایران در آغاز راهی است که همسایگانش، ده‌ها سال پیش با اقتصاد دوم جهان، شروع کرده اند.به نظر می رسد این ""برنامه"" علی رغم هیاهوی رسانه‌ای، به نتیجه برسد، بخش عمده ای از تحریم های ظالمانه آمریکا که همراهی و همکاری اروپا را نیز به همراه داشته است، ناکارآمد خواهد شد. دلیل اصلی عصبانیت ترامپ و پمپئو، دقیقا در این راستاست.آنها نمی توانند فشار حداکثری و طولانی مدت بر چین جهت کاهش تعهداتش در قبال ایران، وارد آورند چرا که پکن، بیش از ۱/۷ تریلیون دلار از اوراق قرضه آمریکا را به عنوان ذخائر ارزی، بر عهده دارد و از طرفی چین از بزرگترین شرکای تجاری متحدین راهبردی آمریکاست. فشار امریکا، به انزوای سیاسی و بدتر از آن اقتصادی ایالات متحده خواهد انجامید و چین را با سرعت بیشتری به اقتصاد اول جهان، تبدیل می کند، سلطه دلار را پایان داده و  هژمونی امریکا، فرو می پاشد.نشانه استیصال و آچمز دولت آمریکا از جیغ ترامپ و پمپئو، آشکار است ولی اینکه در ایران عده ای همان حرفها را با ادبیاتی سخیف تر، تکرار می کنند، چه معنایی دارد، باید خودشان پاسخ دهند.انتهای پیام/"
به گزارش خبرنگار حوزه دولت خبرگزاری فارس، سخنگوی دولت در نشست خبری امروز خود با خبرنگاران در پاسخ به پرسش این خبرنگار مبنی بر اینکه چرا دولت برای عدم بازگشت ارز توسط صادرکنندگان تمهیدی نداشته و الان دچار مشکل شده است؟ گفت: تحریم یک واقعیت است. قرار بود این تحریم اقتصاد ایران را فروبپاشد، بالاخره اینها تاثیر می‌گذارد.وی خاطرنشان کرد: خوشبختانه آقای زنگنه خبرهای خوشی می‌دهد. امیدوارم گشایش‌های خوبی در این زمینه شود. امروز وزارت خارجه به ستاد اقتصادی تبدیل شده است. تولیدات قوت یافته و برخی از استان‌ها به کارخانه تولید تبدیل می‌شوند.انتهای پیام/
به گزارش خبرگزاری فارس به نقل از خانه ملت، بیژن نامدار زنگنه وزیر نفت درباره امکان افزایش قیمت گازوئیل، گفت: این یک دروغ بزرگ است که خارجی‌ها به منظور عصبانی و ناراحت کردن مردم ایران به راه انداخته‌اند.وی ادامه داد: هیچ برنامه، ایده، طرح و پیشنهادی در هیچ سطحی برای افزایش قیمت گازوییل وجود ندارد و باوجود تکذیب‌های مکرر باز هم این جنگ روانی را علیه مردم ایران ادامه می‌دهند.انتهای پیام/
به گزارش خبرنگار پارلمانی خبرگزاری فارس، تعداد 15 نفر از نمایندگان مجلس به کرونا مبتلا شده‌اند که عیسی جعفری نماینده بهار و کبودرآهنگ به دلیل ابتلا به این بیماری درگذشت.سهراب گیلانی و وحید جلال‌زاده در بیمارستان بستری هستند و 12 نفر دیگر در قرنطینه خانگی به سر می‌برند.اسامی نمایندگان مبتلا به کرونا به شرح زیر است:1- سیدحمزه امینی2- علی زنجانی3- محمد صفایی4- مجید ناصری‌نژاد5- سهراب گیلانی6- وحید جلال‌زاده7-سیداحسان قاضی‌زاده هاشمی8- حسینعلی حاجی‌دلیگانی9- محمدطلا مظلومی10- منصور آرامی11- سیدمحمد موحد12- علیرضا ورناصری13- حبیب آقاجری14- محمدمهدی زاهدیانتهای پیام/
به گزارش خبرنگار پارلمانی خبرگزاری فارس، فریدون عباسی رئیس کمیسیون انرژی مجلس شورای اسلامی امروز (سه‌شنبه 24 تیر) پس از جلسه صبح امروز این کمیسیون که وزیر نفت در آن حضور داشت: اظهار داشت: مباحث زیادی در این جلسه مطرح شد که یکی از آن مباحث مربوط به حقوق پرسنل و نیروهای انسانی وزارت نفت و دستمزد آنها بود. ضمن اینکه بر یکسان سازی دستمزدهای کارکنان وزارت نفت در این کمیسیون تاکید شد.وی افزود: قرار شد کمیته‌های کاری مشترکی بین کمیسیون انرژی مجلس و وزارت نفت شکل بگیرد و با اطلاعاتی که مردم به  نمایندگان مجلس می‌دهند و جمع‌بندی مباحث توسط نمایندگان مجلس کارهای مربوط به وزارت نفت در کمیسیون انرژی پیش خواهد رفت.رئیس کمیسیون انرژی مجلس گفت: دانشگاه صنعت نفت تجارب طولانی در این صنعت دارد که بایستی در زمینه جذب دانشجوی خارجی برای صدور خدمات فنی مهندسی و صنعتی فعالیتش را آغاز کند چرا که بایستی جمهوری اسلامی نقش لازم را برای صدور علم و دانش به جهان ایفا کند.عباسی گفت‌: فضای مودت، دوستی و کارشناسی خوبی بین کمیسیون انرژی مجلس و وزارت نفت وجود دارد هر چه معتقد به استقلال قوا هستیم و این در حالی است که مجلس قانونگذار بوده و ریل گذار است.وی در پایان اظهار امیدواری کرد که بودجه سال 1400 که در سال جاری در مجلس مصوب می‌شود بتواند مشکلات کشور را حل و فصل کند.انتهای پیام/
به گزارش خبرنگار پارلمانی خبرگزاری فارس،بیژن نامدار زنگنه، وزیر نفت امروز (سه‌شنبه 24 تیر) پس از حضور در جلسه کمیسیون انرژی مجلس در گفت‌وگوی تلویزیونی اظهار داشت: 4 ساعت جلسه علنی با کمیسیون انرژی داشتیم که بسیار مفید بوده و نظرات آنها حرفه‌ای و ارزشمند بود.وی افزود:‌جلسه امروز با کمیسیون انرژی مجلس پایه خوبی برای همکاری‌های خیلی مؤثر وزارت نفت در بخش انرژی کشور خواهد بود.وزیر نفت تصریح کرد: ‌قرار شد در بخش‌های مختلف طبق نظر کمیسیون مطالب را پخته‌تر کنیم که برخی پیشنهادات اعضای این کمیسیون قانون نمی‌خواهد چرا که می‌توانیم با همدلی سیاسی کارها را پیش ببریم.زنگنه درباره توسعه پترو پالایشگاه‌ها هم گفت:‌ توسعه این کار نیازمند حمایت سیاسی است به ویژه از سوی مجلس است.وی همچنین در مورد بهینه سازی مصرف سوخت گفت: در نشست امروز قرار شد 4 سند به کمیسیون انرژی مجلس تقدیم شود که سند اول مربوط به مصرف سوخت، حمل و نقل تا افق 1420 است که البته سندی بین بخشی است که بهینه سازی خودروها و اصلاح ساختار حمل و نقل شهری و برون شهری جزییات این سند است. ضمن اینکه نوع خودروی ساخته شده در این سند مهم است.وزیر نفت در باره سند دوم، سوم و چهارم هم گفت: سند عرضه و تقاضای گاز تا افق 1420، سند تولید نفت تا افق 1420 و سند تولید پتروشیمی این سندها هستند.زنگنه با تاکید بر اینکه ریل‌گذاری برای آیندگان طبق این اسناد بسیار مهم است، خاطرنشان کرد: ما تجربه خود را با تجربه و خواست نمایندگان مجلس یکسان خواهیم کرد.وی درباره جزییات دیگر مطرح شده در این کمیسیون گفت: ‌برای اولین بار مجلس درباره حقوق کارمندان وزارت نفت از ما طلبکار شد که چرا حقوق این کارمندان کم است؛ تا پیش از آن به ما اعلام می‌کردند که حقوق کارمندان وزارت نفتی زیاد است.وزیر نفت گفت:‌کمک دولت به مناطق نفت خیز از دیگر مباحثی بود که به آن اشاره شد که باید فکر جدید برای منابع و اعتبارات مالی آن صورت گیرد.زنگنه گفت:‌کمک به صنایع پایین دستی و ساخت داخل و کمک به منابع نفت و سرمایه‌گذاری‌های حوزه نفت با توجه به اینکه این مباحث پیشران کشور هستند بسیار مهم است.وی جلسه امروز کمیسیون انرژی را که توسط فریدون عباسی اداره شد خوب ارزیابی کرد و گفت:‌صدور خدمات دانشگاه نفت هم از دیگر مباحثی بود که در این نشست به آن اشاره شد و قرار شد فعالیت‌های خوبی در این قضیه صورت گیرد. همچنین قرار شد همکاری‌های خوبی بین کمیسیون انرژی مجلس و وزارت نفت شکل گیرد که امیدوارم نتایج آن عملیاتی شود  وخرسندم از اینکه کارهای ارزشمند امروز نهایی شود.انتهای پیام/
به گزارش خبرنگار حوزه دولت خبرگزاری فارس،  علی ربیعی سخنگوی دولت  در نشست هفتگی خود با خبرنگاران داخلی و خارجی، گفت: رهبر انقلاب با سخنرانی خود موجب آرامش بخشی شدند و به سهم خود از طرف دولت از ایشان تشکر میکنم.وی ادامه داد: فشار تحریم های آمریکا بر اقتصاد ایران بر هیچ کشوری انجام نشده است. بدون تردید برای عبور از این چالش‌های عظیم هم‌پوشان که موجب مشکلات اقتصادی شده، نیازمند همراهی همه و وحدت هستیم.از همه قوا برای حل مشکلات دعوت و از دعوت دیگر قوا نیز استقبال می‌کنیمربیعی با تاکید بر فرمایش‌های راه گشای رهبر انقلاب، اظهار داشت: جلسه دیروز ستاد هماهنگی اقتصادی با حضور سران قوا جلوه ای از همکاری همدلانه رو به سوی حل مشکلات بود. با توجه به اینکه دولت در خط مقدم مبارزه‌ با مشکلات قرار دارد از همه قوا برای حل مشکلات دعوت و از دعوت دیگر قوا نیز استقبال می‌کنیم و می توانیم با ظرفیت‌سازی نوین از مشکلات عبور کنیم.ربیعی خاطر نشان کرد: در جلسه سران قوا ترسیمی از مشکلات ارزی، اقتصادی صورت گرفت و این جلسه که اولین جلسه با حضور رییس جدید مجلس بود بیشتر بر ترسیم اوضاع گذشت.برجام کارکرد خود را در بخش زیادی از دست دادوی تاکید کرد: در سال‌های گذشته به دلیل خروج آمریکا از برجام این توافق تا اندازه زیادی کارکرد خود را با تحریم‌های ظالمانه‌ای که ترامپ ‌و دار و دسته او بر منظور فروپاشی ایران انجام دادند، برای مردم ما از دست داد وسبب شد عده‌ای هم راه قضاوت غیرمنصفانه درباره برجام در پیش بگیرند.سخنگوی دولت بیان داشت: متاسفانه در سالهای گذشته به دلیل خروج آمریکا از برجام این توافق کارکرد خود را در بخش زیادی از دست داد و سبب شد عده ای راه قضاوت نا صحیح را برگزیدند. ما به دنیا نشان دادیم چیزی برای پنهان کردن نداریم.ربیعی با اشاره به سالگرد برجام اظهار داشت: آنچه از برجام باقی مانده تعهد ایران و معلوم شدن غیر قابل اتکا بودن آمریکا در توافقات چند جانبه است. ما بدون برجام باید میلیون ها دلار خرج می‌کردیم تا این موضوعات را به جهان ثابت کنیم.وی خاطرنشان کرد: امروز برجام موضوعی چالشی در داخل آمریکا شده است. خود ترامپ گفت که خروج از برجام توسط آمریکا بیشترین خدمت به اسرائیل بود.آمریکایی‌ها نگذاشتند مردم ایران از فواید اقتصادی برجام منتفع شوند و خود آنها نیز دچار خسارت‌های زیادی در عرصه بین الملل و افکار عمومی حتی در داخل کشور  متحمل شدند.سخنگوی دولت تصریح کرد: خروج آمریکا و تحریم های ظالمانه باعث شد برجام نتواند انتظارات اقتصادی مردم را برطرف کند اما  هنوز ارزش یک ابتکار چند جانبه دیپلماتیک که آمریکا از آن سرافکنده و ایران از آن سربلند بیرون آمده است را دارد.وی تصریح کرد: قطعا نقض برجام نمی‌تواند واقعیات را تغییر دهد. جمهوری اسلامی ایران با این توافق نشان داد که تمام تبلیغات یک دهه قبل و یا بیشتر از آن درباره فعالیت‌های صلح آمیز هسته‌ای ایران که گوش جهان را کر کرده بود، بی‌اعتبار است.سخنگوی دولت خاطر نشان کرد: در آینده آمریکا راهی ندارد جز ‌اینکه هر فرد دیگری که در کاخ سفید حضور یافت و برای اینکه در فضای بین الملل اعتبار خود را بدست آورد، ‌ به میزی که  آن را ترک کرده، ‌ بازگردد. در هیچ دوره ای بدخواهان ایران، چه در امریکا و چه در کشورهای کینه توز منطقه، اینچنین بر سر کار نبوده اند.وی بیان داشت: به موجب موافقت دولت با افزایش سهم شناور آزاد شرکت‌های وابسته به دستگاه‌های اجرایی در بازار سرمایه همه دستگاه‌های اجرایی مکلف شدند همکاری لازم را با وزارت اقتصاد و دارایی در افزایش سهم شناور آزاد حداقل به میزان ۲۵ درصد شرکت‌های تابعه اعم از شرکت‌های دولتی و شرکت نهادهای عمومی، سازمان‌ها و صندوق‌های بازنشستگی، مطابق مقررات بورسی، در بازار سرمایه داشته باشند.ربیعی اظهار داشت: سازمان برنامه و بودجه هم مکلف شد ماهانه ۵ درصد از تخصیص بودجه دستگاه‌هایی را که متناسب با گزارش سازمان بورس اوراق بهادار نسبت به افزایش سهم شناور آزاد شرکت‌های مربوط‌شان اقدام نمی‌کنند، کاهش دهد. دولت با کوچک کردن خود می‌خواهد سهم بیشتری به سهام مردم در بورس بدهد و حمایت از بورس کماکان در دستور کار دولت است.وی با تاکید بر اینکه دولت لایحه افزایش سرمایه شرکت‌های بورسی را با قید دوفوریت تصویب کرد تا به مجلس ارسال شود که امیدواریم به سرعت تصویب شود، افزود: این موضوع هفته گذشته هم بخشی از جلسات دولت را به خود اختصاص داد. اقدامات بورسی که وزارت تعاون، کار و رفاه اجتماعی انجام داد آثار مثبتی داشت و سرمایه بانک رفاه کارگران، ۵ هزار میلیارد تومان از این محل افزایش پیدا کرد.امسال به اندازه ۱۵ سال گذشته وام قرض‌الحسنه بدون ضامن به بازنشستگان پرداخت می‌شودربیعی افزود: در سال ۹۹ به اندازه ۱۵ سال گذشته وام قرض‌الحسنه بدون ضامن به بازنشستگان پرداخت خواهد شد. حقوق بازنشستگان به خواسته حقوقی آنها نزدیک خواهد شد. براساس مصوبه دولت جامعه ایثارگری تا پایان دولت مطالبات خود را دریافت خواهند کرد. تا پایان مرداد مطالبات مربوط به ماده ۳۸ قانون خدمات ایثارگران پرداخت خواهد شد.وی اظهار کرد: خوشبختانه امروز شاهد هستیم افرادی که ۳۰ سال سابقه کار دارند و در ماه‌های گذشته یک میلیون و ۵۸۰ هزار تومان حقوق می‌گرفتند، این مبلغ به دو میلیون و ۷۵۰ هزار تومان افزایش پیدا می‌کند.ربیعی تصریح کرد: خوشبختانه ما همچنان قدرت ملی اول منطقه هستیم و در جهان هم در رتبه ۱۵ قرار داریم که با وجود تحریم ها توانسته ایم در این زمینه رشد کنیم.عدم حضور در تجمعات رعایت نمی‌شودوی در بخش دیگری از سخنان خود در مورد شیوع ویروس کرونا با اشاره به اینکه عدم حضور در تجمعات رعایت نمی‌شود، عنوان کرد: قرار شد ستاد ملی مبارزه با کرونا شهر به شهر گزارش شیوع را آماده کند.در شهرهای سفید سخت گیری بیشتر صورت می‌گیردربیعی با اشاره به اینکه در شهرهای سفید سخت گیری بیشتری میشود تا تبدیل به شهرهای قرمز نشوند، بیان داشت: امیدواریم با نظارت هایی که دارد صورت می‌گیرد از شیوع بیشتر کرونا جلوگیری شود.وی در مورد اهمیت و توافقنامه ایران و سوریه که هفته گذشته توسط سرلشکر باقری انجام شد، گفت: همواره اعلام کردیم ایران و سوریه دارای مناسبات ویژه هستند در طی سالهای مبارزه علیه تروریسم این همکاری بیشتر شده است.احتمال بازگشت تروریسم وجود داردسخنگوی دولت با اشاره به اینکه احتمال بازگشت تروریسم وجود دارد، اظهار داشت: تجربه همکاری دیرین با مرحوم حافظ اسد داشتیم و ابعاد این توافقنامه جدید در حوزه های آموزشی، امنیتی و فنی است.ربیعی اضافه کرد: ما برای تقویت سامانه پدافند هوایی سوریه با تکنولوژی ایرانی اعلام آمادگی کردیم و همینطور سرلشکر باقری با مستشاران ایران در آنجا دیدار و گفتگو کردند.وی در بخش دیگری از سخنان خود در نشست خبری با خبرنگاران در مورد بعضی انتقادات به کمک های بشر دوستانه به ونزوئلا گفت: فکر می‌کنم سوء تفسیری در این باره صورت گرفته است.ربیعی گفت: کمکی از سمت ونزوئلا از ما خواسته نشده است. آنچه در روابط ایران و ونزوئلا هست مانند روابط با بقیه کشورها است و هدف ما برخورداری از مناسبات تجاری است. به آمریکا آجازه نخواهیم داد روابط تجاری ما با هر کشوری دیگر از جمله ونزوئلا را به مساله‌ای غیرعادی و متاثر از تحریم‌های یکجانبه تبدیل کند.وی در بخش دیگر درباره وضعیت تحصیل دانش آموزان برای سال آینده گفت: شروع سال تحصیلی ۱۵ شهریور خواهد بود، سه سناریو برای وضعیت قرمز، زرد و سفید پیش بینی شده است.سخنگوی دولت در توضیح خاطرنشان کرد: در مناطق سفید، تحصیل به‌صورت حضوری و در مناطق زرد ترکیبی و قرمز مجازی است. البته برای حضور ترکیبی هم بحث حضور نیمی از دانش آموزان در روز است مثلاً روزهای فرد یک عده از دانش آموزان و روزهای زوج تعداد دیگری در کلاس حاضر می‌شوند.وی در مورد اعتراف رییس‌جمهور به مشکل دولت در مسکن گفت: مشکلات قیمتی تابعی از شرایط مستقیم در حوزه مسکن نیست، بلکه حاصل پولهای سرگردان است. در دولت نهم و دهم ۷۰۰ هزار واحد مسکن ساخته شد اما در دولت یازدهم و دوازدهم ۱ میلیون و سیصد و سی هزار واحد ساخته شده است.ربیعی در مورد عدم ورود ارز به کشور توسط صادرکنندگان بیان داشت: نیازمند هستیم صادرکنندگان قوی در کشور داشته باشیم. صادرکنندگان ما غالبا از افراد خوشنام در کشور هستند. بحث ما افرادی هستند که کارت‌های بازرگانی را گرفته اما ارز را داخل نیاورده اند.محرومیت، ابطال کارت و برخورد قضایی در انتظار صادرکنندگانی که ارز را بازنگردانندوی با اشاره به اینکه قرار شد مهلت بازگشت ارز صادراتی از سه ماه به چهار ماه افزایش یابد، خاطرنشان کرد: امروز در ستاد اقتصادی دولت تصمیم خوبی گرفته شده است. گمرک جمهوری اسلامی ایران تعهد برگشت ارز را از کلیه صادر کنندگان اخذ کرده و افرادی که ارز را بازنگردانند با محرومیت، ابطال کارت و برخورد قضایی روبرو خواهند شد.سخنگوی دولت در پاسخ به پرسش خبرنگار خبرگزاری فارس مبنی بر اینکه چرا دولت برای عدم بازگشت ارز توسط صادرکنندگان تمهیدی نداشته و الان دچار مشکل شده است؟ گفت: تحریم یک واقعیت است. قرار بود این تحریم اقتصاد ایران را فروبپاشد، بالاخره اینها تاثیر می‌گذارد.زنگنه خبرهای خوشی می‌دهدوی خاطرنشان کرد: خوشبختانه آقای زنگنه خبرهای خوشی می‌دهد. امیدوارم گشایش‌های خوبی در این زمینه شود. امروز وزارت خارجه به ستاد اقتصادی تبدیل شده است. تولیدات قوت یافته و برخی از استان‌ها به کارخانه تولید تبدیل می‌شوند. خوشبختانه تمهیدات مناسبی اندیشیده شده است و ما از شرایط فعلی عبور خواهیم کرد عرضه ارز در بازار برای تامین نیاز واردکنندگان افزایش خواهد یافت.سخنگوی دولت درباره آخرین وضعیت اموال بلوکه ایران در کره جنوبی و اقدامات انجام شده برای بازگردانده شدن این اموال، بیان داشت: ۸ میلیارد دلار از منابع ایران در این کشور بلوکه است که این رقم در شرایط فعلی برای ما مهم است. رفتار دولت کره جنوبی در این شرایط غیرقابل درک است.وی تاکید کرد: دولت کره جنوبی در حالی پاسخ لازمی ارائه نمی دهد که به لحاظ حقوقی و قانونی، منعی برای این کشور برای بازگرداندن پول به مردم ایران وجود ندارد و معلوم نیست چرا دولت کره جنوبی با تسلیم شدن به  فشارهای آمریکا حاضر شد روابط خود با دولت ایران را به طور بی‌سابقه ای به مخاطره بیندازد.ربیعی افزود: این فقط دولت ایران نیست که از رفتار دولت کره ناراحت است، امروز مردم و افکار عمومی دیدگاه خوبی نسبت به این اقدام دولت کره جنوبی ندارند. ما به هیچ وجه خواستار تنش بین دو کشور نیستیم اما این اقدام کره را غیردوستانه، مخرب و خلاف موازین در طول چندین دهه تجارت دو کشور می دانیم. امیدواریم مقامات کره جنوبی پیش از آنکه دیر شود و تاثیری بر بازنگری در روابط بلندمدت دو کشور بگذارد، اقدامی انجام دهند.تعاملات دولت و مجلس رفته‌رفته بهتر می‌شودربیعی در مورد سوال مجلس از رییس جمهور، اظهار داشت: سوال حق مجلس است اما رفته رفته تعاملات دولت و مجلس دارد بهتر میشود. من چیزی در مورد استیضاح ندیدم.سخنگوی دولت پیرامون موضوع تعطیلی در کشور برای مبارزه با کرونا، گفت: ما مواجه با سه میلیون بیکار بودیم. ما تصمیم غلطی نگرفتیم اما گویی یک شورش انجام شد و مردم خسته شده بودند. چشم اندازی برای پایان کرونا نیست، ما دوگانه تعطیلی و عادی سازی را برای کرونا ایجاد نکنیم.وی در مورد خبر کمیته تعامل دولت و قوا به ریاست آقای جهانگیری، گفت: رهبر انقلاب شیوه بیانی را مطرح کردند و امیدواریم شاهد موضوع آقای ظریف در مجلس دیگر نباشیم. آقای جهانگیری در چند جلسه حضور دارند که نمایندگان دیگر قوا هم در آنجا هستند. کمیته های برای ارتباط با دیگر قوا وجود دارد. کارخاصی در دولت در این زمینه صورت نگرفته است اما جلسات آقای جهانگیری وجود دارد.انتهای پیام/
حجت‌الاسلام حسن شجاعی‌علی‌آبادی نماینده ابهر در مجلس شورای اسلامی در گفت‌وگو با خبرنگار پارلمانی خبرگزاری فارس، با اشاره به حضور وزیر خارجه در جلسه صبح امروز کمیسیون صنایع اظهار داشت:مباحثی که آقای ظریف وزیر خارجه در کمیسیون مطرح کردند تلاش‌ها و زحماتی بود که همکاران وزارت خارجه متقبل شده بودند. ضمن اینکه به لحاظ حجم فعالیت هم نشاندهنده پرکاری آنها است.وی افزود: من در این نشست به آقای ظریف تذکر دادم که زحماتی که مجموعه دولت و وزارت خارجه درباره دیپلماسی خارجه انجام داده ضمن اینکه قدردان زحمات و دلسوزی آنها هستیم اما نتوانسته مسیر را برای کشور هموار کند.نماینده ابهر در مجلس تصریح کرد: وقتی ما بنا داریم به مقصدی برسیم دو راه پیش رویمان وجود دارد که یا از بزرگراه تردد کنیم یا یک مسیر فرعی پرچاله و خطرناک؛‌ اگر کسی در ابتدا اشتباه کرده و راه فرعی را انتخاب کند در ادامه هم می‌تواند گزارش بلند بالای از فعالیت‌های حوزه کاری‌اش ارائه دهد که می‌تواند به افتادن 10 چاله و جلوگیری از پرت شدن در پرتگاه‌ها و موانع در آن گزارش وجود داشته باشد.شجاعی خاطرنشان کرد: مسیری که مجموعه دولت و وزارت خارجه در ابتدای فعالیت‌شان انتخاب کردند غلط بوده است. لذا گزارشاتی که وزیر خارجه در کمیسیون صنایع مطرح کرد گزارش صحیحی است اما این گزارش برگرفته از تردد در یک مسیر غلط و فرعی بوده است که جواب نهایی هم نخواهد داشت.وی با اشاره به ترسیم خطوط قرمز در برجام که مقام معظم رهبری به مذاکره کنندگان هسته‌ای اعلام کردند گفت: دولتمردان بعدها اعلام کردند که این خطوط قرمز رعایت نشده است و به همین موضوع تصریح داشتند.نماینده ابهر در مجلس گفت:‌محمدجواد ظریف در کمیسیون صنایع به من اعلام کرد که ما خودمان به مقام معظم رهبری اعلام کردیم که دو تا سه خط قرمزی که شما ترسیم کردید قابل رعایت  نیست.ولی من به وی پاسخ دادم که ما از محبت رهبر انقلاب به وزیر خارجه مطلع هستیم ولی شما باعث شدید که کشور به این مسیر فرعی برود.شجاعی افزود:‌وزارت خارجه و دولت نباید این نکته را نادیده بگیرند که ای کاش کشور را وارد این مسیر فرعی و پرچاله و خطرناک نمی‌کردند هر چند که قدردان زحمات آنها هستیم.وی گفت: حجم عظیم فعالیت های که دولت هم اکنون انجام می‌دهد به جایی ختم نشده است و منجر به آن شده که زندگی مردم روز به روز بدتر شود.انتهای پیام/
به گزارش گروه دفاعی خبرگزاری فارس، سردار سرلشکر پاسدار حسین سلامی فرمانده کل سپاه پاسداران انقلاب اسلامی در جمع فرماندهان ، مسئولین و مدیران قرارگاه سازندگی خاتم‌الانبیاء(ص)با قدردانی از زحمات و تلاش‌های کارکنان و متخصصان قرارگاه ، میدان اصلی جنگ تمام عیارامروز با دشمنان را عرصه اقتصاد توصیف و تصریح کرد: بدخواهان نظام و ملت ایران به شدت علاقه‌مند هستند تا ما را بشکنند، عقب نگه دارند و وابسته خود سازند.وی افزود: ایران اسلامی کشوری  بافرهنگ، غنی و ثروتمند است و دشمنان ما می‌دانند اگر ایران قدرتمند شود، از مدار جاذبه و تأثیر قدرت‌ها خارج و خود صاحب تأثیر شده و میدان جاذبه ایجاد می‌کند.سرلشکر سلامی با اشاره به حضور و نقش‌آفرینی مؤثر قرارگاه سازندگی خاتم‌الانبیاء(ص) در عرصه عمران ، آبادانی و خودکفایی کشور گفت: قرارگاه سازندگی خاتم‌الانبیاء(ص) امروز به نقطه مرکزی میدان تقابل ما با دشمن تبدیل شده است. از این رو قرارگاه تنها یک نهاد اقتصادی سازنده نیست ، بلکه بخش مهمی از آرایش دفاعی و جنگی ما در برابر دشمن است و این یک رسالت تاریخی برای حفظ حیات ملی، سرافرازی، اقتدار، اعتبار جهانی و حفظ دستاوردهای انقلاب است.وی در ادامه با تاکید بر اینکه تا وقتی قرارگاه وجود دارد مهم نیست خارجی‌ها کشور را ترک کنند، تصریح کرد: قرارگاه سازندگی خاتم‌الانبیاء(ص) به دنبال سود و زیان اقتصادی نیست، بلکه به این دلیل که جنگ سیاسی امروز در فعالیت‌های اقتصادی تجلی پیدا می‌کند این مجموعه دارای یک حقیقت و هویت دفاعی، امنیتی و سیاسی بوده و باعث افتخار است که مشعل‌های قرارگاه پُرفروغ و پرچم‌های آن در اقصی نقاط ایران اسلامی برافراشته هستند.فرمانده کل سپاه سیاست‌ فشار، محاصره،  تحریم و تسلیم را به عنوان اهداف سیاسی دشمن برشمرد و افزود: دشمنان ما با یک راهبرد و استراتژی این اهداف را دنبال می‌کنند و آن اقتصاد است؛ بنابراین میدان عملیات اقتصادی است اما فضای مواجهه سیاسی است.وی خطاب به مدیران و مسئولان قرارگاه سازندگی خاتم‌الانبیاء(ص) گفت: افتتاح هر پروژه شما یک عملیات موفق و دشمن‌شکن همچون طریق‌القدس، فتح‌المبین، بین‌المقدس و خیبر خواهد بود و هر موفقیتی یک جبهه جدید و ضربه جدید به سیاست‌ها و راهبردهای دشمن وارد می کند.سردار سلامی فعالیت‌ها و دستاوردهای قرارگاه را انقلابی و جهادی توصیف و تصریح کرد: ما در امتداد حرکت خود هم پیشرفت می‌کنیم، پیروزی می‌سازیم و امید و اعتبار ایجاد می‌کنیم و هم زیرساخت‌های کشور را توسعه می‌دهیم و سازه‌های تمدنمان را شکل می‌دهیم؛ از این رو کار قرارگاه، اقتضا و ضرورت امروز دفاع از کیان این ملت و نظام و ارزش‌های ما است.فرمانده کل سپاه تصویر امروز ایران را زنده و پویا توصیف و اظهار کرد:کشوری که پیشرفت نکند مرده است، نفس کشیدن به تنهایی کافی نیست حرکت مهم است، و دشمن هر روز این شاخص‌ها را اندازه‌گیری و با گذشته مقایسه می‌کند و زمانی که می‌بیند دستگاه‌ها فعال و همه در حال حرکت هستند ناامید می‌شود.وی اقدامات و فعالیت های مستمر قرارگاه سازندگی خاتم‌الانبیاء(ص) در اجرای پروژه ها در شرایط اقتصادی پیچیده کنونی را تحسین برانگیز خواند و اظهار کرد: سرمایه اصلی ما برای این حرکت پول و مادیات نیست، بلکه ایمان، توکل، اراده، اعتقاد و باور ما به خداوند است و معتقدیم آسایش‌ و پیشرفت‌ از دل سختی‌ها متولد می‌شود و بدون سختی هیچ جامعه‌ای رشد نمی‌کند.سردار سلامی در پایان با تاکید بر اینکه سختی‌ها را دور می‌زنیم و از میان آن‌ها عبور می‌کنیم، اما در مقابل آنها زانو نمی‌زنیم و متوقف نمی‌شویم، گفت: قرارگاه با وجود مردانی که تخصص، پاکی، ایمان، مجاهدت و تعهد انقلابی را در مسیر حرکت خود، سرمایه اصلی قرار داده‌اند با یاری خداوند به طور قطع موفق خواهد بود.گفتنی است؛ در ابتدای این نشست سردار سرتیپ دوم پاسدار دکتر سعید محمد فرمانده قرارگاه سازندگی خاتم‌الانبیاء(ص) گزارشی از  عملکرد قرارگاه در دو سال اخیر ارائه کرد.انتهای پیام/
به گزارش حوزه دولت خبرگزاری فارس، حجت الاسلام حسن روحانی، رئیس‌جمهور (امروز سه شنبه ۲۴ تیرماه) در جلسه ستاد هماهنگی اقتصادی دولت، با اشاره به اجرای سیاست ها و برنامه های ویژه از سوی دولت در حد  مقدورات برای گذر از مشکلات کنونی، افزود: آمریکایی ها انتظار داشتند چندی پس از آغاز تحریم ها، اقتصاد کشور متوقف شود اما امروز توانسته ایم با برنامه ریزی و اتکا به اقتصاد بدون نفت کشور را اداره کنیم که این قدرت نمایی و پیروزی بزرگی برای ملت ایران در جنگ اقتصادی است.روحانی، مقابله با بیماری عالمگیر کووید ۱۹ که نه تنها اقتصاد ایران بلکه اقتصاد همه کشورهای جهان را دچار اختلال و چالش بزرگی کرده است، مرحله دیگر موفقیت دولت برشمرد و افزود: دولت در چنین شرایطی که حتی برخی کشورهای توسعه یافته نیز در تأمین و توزیع نیازهای روزمره مردم با مشکل مواجه شدند، با تدابیر ویژه و آمادگی ساختارها و دستگاه ها با همکاری مردم از این فضا نیز عبور کرده و خواهد کرد.رئیس جمهور تامین نیازهای ضروری مردم و تولید کنندگان را از اولویت های دولت عنوان کرد و با تاکید بر تلاش همه جانبه مسئولان در این زمینه، گفت: تاکنون نیازهای اساسی و ضروری مردم و تولید کنندگان تامین شده و قطعا دستگاه های مرتبط باید با همکاری نهادهای نظارتی، قیمت ها را کنترل و از نوسانات مقطعی و بدون دلیل جلوگیری کنند.روحانی با اشاره به تامین ارز مورد نیاز تولید کنندگان، تصریح کرد: دولت در سال جهش تولید با همه ظرفیت ها و توان خود از بخش تولید حمایت می کند و به فعالان اقتصادی اطمینان می دهد که چرخ تولید کشور با قوت و با تامین ارز و مواد اولیه مورد نیاز به حرکت خود ادامه خواهد داد.در این جلسه با توجه به موجودی چشمگیر کالا در گمرکات کشور، موضوع ترخیص هرچه سریعتر کالاهای اساسی مورد نیاز مردم و نیازهای اولیه واحدهای تولیدی از گمرکات مورد بررسی قرار گرفت و براساس پیشنهاد وزارت صمت تصمیمات لازم در این زمینه اتخاذ شد.انتهای پیام/
به گزارش خبرنگار پارلمانی خبرگزاری فارس، محمدرضا رضایی‌کوچی رئیس کمیسیون عمران مجلس شورای اسلامی امروز (سه‌شنبه 24 تیر) پس از حضور وزیر راه و شهرسازی در این کمیسیون و در گفت‌وگوی تلویزیونی اظهار داشت:علیرغم محدودیت‌های مالی پروژه‌های مالی خوبی در وزارت راه و شهرسازی در حال انجام است.وی افزود:‌انشاالله در سال آینده متناسب با پروژه‌های عمرانی تلاش خواهیم کرد اعتبارات و تامین منابع مالی این پروژه‌ها را افزایش داده و بتوانیم با استفاده از ظرفیت بخش خصوصی جهت تکمیل این پروژه‌ها اقدامات لازم را انجام دهیم.رئیس کمیسیون عمران مجلس درباره جزییات نشست این کمیسیون افزود:‌در این نشست 4 سؤال نمایندگان مجلس از اسلامی وزیر راه و شهرسازی مطرح شد که بعد از پاسخ‌های وزیر، همه نمایندگان قانع شدند.رضایی‌کوچی گفت:‌زمین در کشور ما گران است ضمن اینکه به دنبال تامین زمین ارزان و مناسب هستیم اما با توجه به توافق جدید وزیر راه و شهرسازی و جهاد کشاورزی مبنی بر در اختیار قرار گرفتن 2500 هکتار از زمین‌های وزارت کشاورزی در حریم شهرها برای تولید مسکن که در اختیار وزارت راه قرار گرفته امیدواریم بتوانیم مشکلات مسکن را حل کنیم.وی خاطرنشان کرد: با تلاش‌های صورت گرفته امیدواریم بتوانیم وام و تسهیلات مناسب با بهره کم و ارزان را در اختیار اقشار مختلف و ضعیف جامعه جهت صاحبخانه کردن آنها داشته باشیم.رئیس کمیسیون عمران مجلس با اشاره به گرانی مصالح و میلگرد خاطرنشان کرد: در طرح مسکن که هم اکنون در مجلس در دستور کار است قرار است مصالح ارزان و میلگرد در اختیار تولید کنندگان و مردم قرار گیرد.رضایی‌کوچی در پایان گفت: امیدوارم با تعامل ایجاد شده بین مجلس و وزارت راه شاهد تولید مسکن قابل توجه برای اقشار متوسط به پایین جامعه باشیم.انتهای پیام/
به گزارش گروه دفاعی خبرگزاری فارس، سردار محمد پاکپور فرمانده نیروی زمینی سپاه در پیامی شهادت شهید مدافع سلامت سردار صادق رئیسی استبرقی معاون هماهنگ‌کننده مرکز بهداری رزمی جنوب شرق نیروی زمینی سپاه را تبریک و تسلیت گفت.متن این پیام به شرح زیر است:بسم الله الرحمن الرحیممدافعان سلامت همچون مدافعان حریم مرزهایمان در دفاع مقدس و مدافعان حرم، ستارگان تابناک آسمان شهادت می مانند و می درخشند و برای این کشور افتخار می آفرینند. مقام معظم رهبری ۲۰/۱۲/۱۳۹۸باردیگر سربازی تربیت یافته در مکتب ولایت و شهادت و جانبازی سرافراز  از  سنگر مستحکم و پر صلابت نیروی زمینی سپاه ، که از اوان نوجوانی درکسوت پرافتخار پاسداری از آرمان ها و ارزش های والای انقلاب و اسلام عزیز، خستگی ناپذیر، مخلصانه و با تمام وجود ، عمر با برکت خود را در راستای ایفای رسالت عظیم پاسداری، در راه ایجاد امنیّت و تامین سلامت هموطنان عزیزمان در سخت ترین و محروم ترین مناطق مرزی جنوب شرق کشور  سپری نموده بود ، در راه ارائه خدمت بی منّت و رسیدگی مشفقانه به هموطنان بیمار و نیازمند معاضدت پزشکی و درمانی، عاشقانه به خیل عظیم شهداء پیوست.شهید مدافع سلامت، سردار سرتیپ دوّم پاسدار صادق رئیسی استبرقی، معاون هماهنگ کننده مرکز بهداری رزمی جنوب شرق کشورکه از جمله پاسداران خدوم، مخلص، خلّاق و پرتلاشی بود که طی بیش از دو دهه خدمت در مجموعه بهداری نیروی زمینی سپاه، بارها و بارها درزمینه امدادرسانی و پشتیبانی مؤثر در رخدادهای غیرمترقبه مختلف کشور، همچون حوادث سیل و زلزله و نیز میدان های تحقّق خصائص نیکوی انسانی و امور خداپسندانه مردمیاری و محرومیت زدایی، به ویژه درحوزه بهداشت و درمان و ارائه خدمات پزشکی رایگان به هموطنان شریف و ولایتمدار مناطق کمتر توسعه یافته، بخصوص در استان های کرمان و سیستان و بلوچستان نقش آفرین بود و از اولین ساعات شروع انتشار ویروس کرونا درکشور، برای رسیدگی و درمان بیماران کمر همت بسته بود، سر انجام با مشیّت الهی و سربلند از سال ها تلاش خلصانه، به فیض عظمای شهادت نائل آمد.بی تردید، زحمات ارزشمند آن شهید عزیز و پرتلاش در میدان های گوناگون خدمت، دفاع و پاسداری از ارزش های انقلاب اسلامی و خصوصاً زحمات مخلصانه ماه های اخیر ایشان در ایام شیوع بیماری ویروس کرونا، توشه ای شایسته از اعمال صالح و قرین اجر اخروی درپیشگاه خداوند متعال است که هیچ گاه از اذهان هموطنان قدرشناس، خصوصاً مردم شریف استان های کرمان و سیستان و بلوچستان و همچنین فرماندهان و رزمندگان عزیز نیروی زمینی سپاه فراموش نخواهد شد.اینجانب ضمن تبریک و تسلیت به مناسبت شهادت پرافتخار شهید مدافع سلامت، سردار صادق رئیسی استبرقی ، معاون هماهنگ کننده  مرکز بهداری رزمی جنوب شرق نیروی زمینی سپاه به حضور خانواده معظّم شهیدو تمامی رزمندگان و زحمتکشان عرصه بهداشت و درمان، از درگاه پروردگارمتعال برای آن شهیدسعید، علوّ درجات و رحمت و مغفرت واسعه الهی و برای بازماندگان و همرزمان ایشان، شکیبایی و اجر عظیم و توفیق تداوم سیره نورانی شهداء گرانقدر در پاسداری از ارزش های والای انقلاب اسلامی، تحت توجهات حضرت ولیعصر(عج) و زعامت فرمانده معظم کل قوا، حضرت آیت الله العظمی، امام خامنه ای عزیز (مد ظله العالی) مسئلت می نمایم.سرتیپ پاسدار محمّد پاکپورفـرمانده نیـروی زمینـی سپـاهانتهای پیام/
حجت الاسلام مجید نصیرایی نماینده مردم فردوس در مجلس شورای اسلامی در گفت‌وگو با خبرنگار پارلمانی خبرگزاری فارس، با اشاره به بلوکه کردن دارایی‌های کشور توسط کره جنوبی گفت: اقدام کره جنوبی در بلوکه کردن دارایی‌ای ایران به هیچ وجه قابل پذیرش نیست و اینکه کره جنوبی تحت فشارهای آمریکا اقدام به این کار کرده جای تأسف دارد.وی افزود: وزارت امور خارجه باید با یک دیپلماسی فعال و انقلابی، به دنبال احقاق حق ملت ایران در ماجرای بلوکه کردن دارایی‌های کشورمان در کره جنوبی باشد.عضو فراکسیون روحانیت مجلس اظهار داشت: ما در مجلس از طریق دیپلماسی پارلمانی به دنبال احقاق حق ملت ایران و ماجرای بلوکه کردن دارایی‌های کشورمان توسط کره جنوبی هستیم و اجازه نمی‌دهیم کسی اینگونه بخواهد حقوق ملت ایران را نادیده بگیرد.نصیرایی خاطرنشان کرد: اینکه کشوری دارایی‌های یک ملت دیگری را فقط به خاطر استقلال‌خواهی تحت فشار استکبار بلوکه کند مایه تأسف است و دولت کره جنوبی باید بداند با این کارها راه به جایی نخواهد برد.وی در پایان گفت: دولت کره جنوبی باید بداند که همراهی با آمریکا در این مسائل جز خسران و پشیمانی برایش چیزی ندارد و دیر یا زود این فشارها از ملت ایران برداشته شده و همانطور که گفتم، همراهی با زورگویان جز شرمندگی برای دولت کره جنوبی چیزی به همراه نخواهد داشت.انتهای پیام/
به گزارش خبرنگار پارلمانی خبرگزاری فارس، محمد اسلامی وزیر راه  و شهرسازی امروز (سه‌شنبه 24 تیر) پس از حضور در کمیسیون عمران مجلس در گفت‌وگوی تلویزیونی اظهار داشت: ‌در این کمیسیون در باره طرح های عمرانی وزارت راه و شهرسازی مباحثی را مطرح کردم.وی افزود: 11 هزار و 100 کیلومتر آزادراه، بزرگراه، راه اصلی و راه‌آهن هم اکنون در دست احداث است و با توجه به شرایط بودجه‌ای و منابع  مالی امیدوارم با تامین این نیازها تا پایان دولت بتوانیم 5 هزار کیلومتر را به بهره‌برداری رسانده و در اختیار مردم قرار دهیم.وزیر راه  وشهرسازی تصریح کرد:‌ موضوعات مختلفی در این کمیسیون مانند بازآفرینی شهری، پروژه محلات و طرح اقدام ملی مسکن که مورد حمایت مجلس است در این کمیسیون بحث شد که امیدوارم با تمهیدات اندیشیده شده بتوانیم در مورد بافت فرسوده و رفع حاشیه‌نشین شهرها تحرکی ایجاد کنیم.اسلامی گفت:‌مشکل زمین در مقطع فعلی حل شده است که امیدواریم طرح ملی مسکن با تامین منابع مالی لازم پیشرفت خوبی داشته باشد.وی گفت: با توجه به نیاز جامعه به مسکن و وجود حباب در مسکن لزوم حمایت دولت و مجلس و همصدایی بین آنان برای عملیاتی شدن طرح ملی مسکن راه حل مناسبی است که مردم می‌توانند از فواید آن بهره‌مند شوند.وزیر راه  وشهرسازی افزود:‌ باید در لایحه بودجه 1400 که هم اکنون رایزنی آن را با مجلس آغاز کردیم در مورد اصلاح راه‌های روستایی فکر اساسی و جدی کنیم زیرا عقب ماندگی زیادی در این بخش وجود دارد چرا که هم اکنون تقاضای زیادی از مردم برای زندگی در روستا وجود دارد.اسلامی گفت:‌می‌توانیم با روش‌های مختلف سرمایه‌گذاری و تامین منابع اعتباری جدید راه روستایی را اصلاح کنیم.انتهای پیام/
به گزارش خبرنگار پارلمانی خبرگزاری فارس، نشست فراکسیون مردمی انقلاب اسلامی که قرار بود ساعت 5 بعدازظهر امروز در صحن علنی مجلس به منظور انتخاب اعضای شورای مرکزی برگزار شود به هفته بعد موکول شد.طبق اعلام عضو هیأت اجرایی این فراکسیون، نشست فراکسیون مردمی انقلاب اسلامی برای انتخاب اعضای شورای مرکزی، سه‌شنبه هفته آینده 31 تیرماه برگزار خواهد شد.انتهای پیام/
به گزارش خبرگزاری فارس، پرویز سروری دبیر شورای ائتلاف نیروهای انقلاب اسلامی ، در پیامی در گذشت عیسی جعفری نماینده مردم بهار و کبودرآهنگ در مجلس شورای اسلامی را تسلیت گفت.متن پیام تسلیت ایشان به شرح ذیل است :  بسم الله الرحمن الرحیم   انالله و انا الیه راجعون  خبر درگذشت جناب آقای مرحوم عیسی جعفری نماینده مردم شریف بهار و کبودراهنگ مایه تاسف و تاثر شدید اینجانب شد.این ضایعه بزرگ را به خانواده محترم آن مرحوم و اعضای محترم شورای ائتلاف استان همدان و حوزه انتخابیه بهار و کبودراهنگ و همکاران ایشان در مجلس شورای اسلامی تسلیت عرض می کنم و از خداوند متعال برای آن عزیز سفر کرده غفران و رحمت واسعه الهی و برای بازماندگان محترم صبر جمیل و اجر جزیل از درگاه ایزد منان مسئلت می نمایم.انتهای پیام/
به گزارش گروه سیاسی خبرگزاری فارس، امیرابراهیم رسولی، مشاور رئیس و مدیرکل هیئت رئیسه مجلس یازدهم در توییتی، «کمیسیون‌محوری» را از اقدامات استراتژیک رئیس مجلس یازدهم دانست و افزود: هر۲شنبه ساعت ۶صبح جلسه مشترک هیئت رئیسه و رؤسای کمیسیونهای مجلس برای غنی سازی صحن علنی و پیشبرد کیفی محتوا و حل مسائل مردم و کشور با جدیت برگزار می‌شود.رسولی تصریح کرد: تداوم این رویکرد آثارش را دربلندمدت نشان خواهد داد.انتهای پیام/